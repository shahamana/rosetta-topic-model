<CHAPTER ID=1>
Bestemmelser om produktansvar
<SPEAKER ID=1 NAME="Formanden">
Næste punkt på dagsordenen er indstilling ved andenbehandling (A4-0068/99) fra Udvalget om Miljø- og Sundhedsanliggender og Forbrugerbeskyttelse om Rådets fælles holdning (12872/1/98 - C4-0016/99-97/0144(COD)) fastlagt med henblik på vedtagelse af Europa-Parlamentets og Rådets direktiv om ændring af Rådets direktiv 85/374/EØF om tilnærmelse af medlemsstaternes administrativt eller ved lov fastsatte bestemmelser om produktansvar (Ordfører: Dagmar Roth-Behrendt).

<SPEAKER ID=2 NAME="Roth-Behrendt">
Fru formand, kære kolleger. De har netop fra formanden hørt, at vi i dag beskæftiger os med andenbehandlingen om produktansvar. Jeg minder endnu en gang om det historiske forløb. Vi har alle her i Parlamentet - jeg tror enstemmigt - i november 1997 i fortsættelse af BSE - behandlingen af BSE var en af Parlamentets store succeser - sagt, at produktansvaret skal ændres, for at skader, som er opstået som følge af BSE, i fremtiden kan dækkes. Kommissionen fremlagde derpå et forslag, som integrerer og inkluderer primære landbrugsvarer. Det var også glædeligt. Det var ganske vist også det mindste, De kunne gøre, hr. Monti. Jeg har før altid sagt til Dem, at De sadler, men De rider ikke. Det er det, jeg kritiserer. Hvis De ikke var medlem af en fungerende Kommission, men stadigvæk - lad os sige det sådan - fungerede på en anden måde, ville jeg i dag sige til Dem, at det, De har gjort, nærmest er fossilt og forstenet. Så det siger jeg ikke.
<P>
Nu har vi i Miljøudvalget ved andenbehandlingen knyttet otte ændringsforslag til den fælles holdning. Otte ændringsforslag er ikke meget. Jeg har som ordfører forsøgt at være meget moderat og kun fremsat de ændringsforslag, som der var flertal for ved førstebehandlingen, og som efter min mening også burde give mulighed for et kompromis i de andre dele af Parlamentet. Nu lyder der stemmer her i Parlamentet og også uden for Parlamentet, som siger, at vi slet ikke skal foretage ændringer. Lad forslaget gå uændret igennem, som det er. Vi skulle således acceptere kommissionsforslaget, den fælles holdning. Til disse stemmer og også til de kolleger, som har sagt dette ved førstebehandlingen her, må jeg svare, at Parlamentet bør være konsekvent.
<P>
Når vi har sagt, at der skal ske ændringer i forbindelse med BSE, så må vi som konsekvens heraf også dække de tilfælde, hvor mennesker er blevet syge af den nye form, den nye variant af Jakob-Creutzfeldts sygdommen. Vi ved alle, at inkubationstiden kan være mellem 10 og 20 år. Derfor har Miljøudvalget som konsekvens heraf ved skjulte skader - og det er kun dem, vi taler om her - forlænget fristen for erstatningskrav for denne skade til 20 år og ikke til 10 år. De, der bliver syge af Jakob-Creutzfeldts sygdommen, ville ellers aldrig kunne gøre erstatningskrav gældende, fordi de eller familien nemlig først efter 10 år ville kunne konstatere sygdommen.
<P>
Også skadesbeløbet for alle skader, som i alt kan dukke op, har vi forhøjet fra ECU 70 millioner til ECU 140 millioner, og vi har overladt dette til medlemsstaterne. Heller ikke dette er særligt ophidsende og bør faktisk kunne danne grundlag for et kompromis her i Parlamentet.
<P>
Nu har nogle af Dem - også hr. Monti - sagt, at der i forvejen finder en revidering af denne lovgivning sted. Der vil jo foreligge en grønbog den 1. januar 2000. Men selv dengang, da Kommissionen stadig var mere handledygtig, end den er nu, tvivlede jeg på, at De ville kunne udrette dette. Nu er jeg overbevist om, og vi ved det allesammen, at det ikke vil være muligt til den 1. januar 2000. De har jo selv i Kommissionen sagt, at De ikke ikke vil tage nye opgaver op - og dermed ganske bestemt heller ingen nye lovgivninger. En ny Kommission vil ikke som sin første opgave udarbejde en grønbog. Selvom vi fik en grønbog, ville vi først på et eller andet tidspunkt om to til tre, om fire eller fem år have en lovgivning. Det kan da ikke være i vores interesse. Det kan vi heller ikke forsvare.
<P>
Jeg henvender mig nu til visse kolleger og kigger netop også i retning af PPE-gruppen, fordi min kollega Grossetête, som sidder i Miljøudvalget sammen med mig, ved førstebehandlingen sagde, at befolkningerne slet ikke ønsker det, og at jeg med denne ændring ville skabe en masse ravage. Netop også med henblik på PPE-gruppen har jeg f.eks. fuldstændigt udeladt omvendingen af bevisbyrden eller spørgsmål vedrørende bevisbyrden. Jeg vil bede Dem om, fru Grossetête, at De måske alligevel endnu en gang overvejer Deres holdning til disse to ændringsforslag om fristen og om skadesummen, og jeg siger Dem, at befolkningerne har et stort ønske om, at vi, ikke kun før valget til Europa-Parlamentet, men generelt gør en indsats for deres personlige velfærd, for deres helt personlige velfærd.
<P>
Det har vi forsøgt i Miljøudvalget, som har ansvar for forbrugerbeskyttelse og sundhedspolitik. Det har vi forsøgt med otte ændringsforslag, som til dels er overtaget fra PPE-gruppens rækker, og som angår definitionen og revideringen af lovgivningen. Dermed har vi forlænget fristen og ændret skadesummen. Intet af dette vil ruinere nogen som helst i Unionen. Men der vil findes potentielle skader - for øvrigt ikke kun i tilfældet angående forurenet blod i blodbanker, som kan fremkalde aids, det ser vi her helt bort fra, jeg taler fortsat om de primære landbrugsvarer. I tilfælde af Jakob-Creutzfeldts sygdommen skal der gives de pågældende mennesker sikkerhed. Jeg ville ønske, at der aldrig blev brug for disse ændringer, fordi ingen blev syge. Men hvis det alligevel er tilfældet, så har befolkningerne i Den Europæiske Union krav på, at vi skaber et ordentligt retsgrundlag for produktansvaret og for deres erstatningskrav.
<P>
Hverken mere eller mindre gør vi efter min mening her med disse ændringer. Jeg mener ikke, at det er superambitiøst og superærgerrigt. Jeg beder om, at vi ved andenbehandlingen støtter disse ændringsforslag, og at vi i proceduren med den fælles beslutningstagning kan tage kampen op med Rådet med henblik på en fornuftig løsning.

<SPEAKER ID=3 LANGUAGE="FR" NAME="Grossetête">
Fru formand, kære kolleger, jeg synes, vi skal glæde os over Kommissionens beslutning om at medtage landbrugsvarer under anvendelsesområdet for direktiv 85/374/EØF. Det var efter anmodning fra Europa-Parlamentet - i øvrigt som følge af problemerne med BSE.
<P>
Jeg vil dog gerne straks sige til fru Roth-Behrendt, at det er ganske umuligt at støtte hende, da hun har benyttet lejligheden til at ændre på direktivets indhold. Hun ændrer ikke blot definitionen af begrebet landbrugsvarer, hun tilføjer fysiske kvæstelser, sletter afgiftsfriheden og det økonomiske loft. Endelig - og det er efter min mening det værste - forlænger hun fristen fra 10 til 20 år for anmeldelse af de skader, der indtræder som følge af en skjult fejl. Når der opstår en skade, skyldes den imidlertid en skjult fejl, som man normalt ikke opdager, før skaden er sket.
<P>
Jeg vil i det følgende se lidt nærmere på landmændenes problemer, disse stakkels landmænd, hvis produkter man allerede kvier sig ved at lade henhøre under direktivets anvendelsesområde. Vores landmænd, der kender angsten for fremtiden, vores landmænd, der er meget bekymrede over reformen af den fælles landbrugspolitik, og som man vil pålægge et ansvar, de ikke er i stand til at påtage sig i den form, som fru Roth-Behrendt foreslår. Direktivet åbner under alle omstændigheder mulighed for et solidarisk ansvar mellem alle de personer, der deltager i produktionsprocessen. Hvis der således opstår et problem, og fru Roth-Behrendt nævner problemet med BSE, er der under alle omstændigheder allerede nogle personer, der kan stilles til ansvar. De kan selv prøve at forestille Dem de forsikringsaftaler, landmændene vil blive tvunget til at indgå, hvis vi vedtager fru Roth-Behrendts forslag - aftaler, der meget let kan blive helt uhyrlige.
<P>
I spørger mig, hvor forbrugerne står i denne sag? Tjah, mit svar er, at vi må afvente grønbogen, og jeg henvender mig i denne forbindelse til Kommissionen. Kommissionen har forpligtet sig til at udarbejde en grønbog for år 2000. En grønbog, der vil blive skrevet efter høring af producenterne, distributørerne, forbrugerne, landmændene, forsikringsselskaberne. Man kan ikke ændre på et direktivs ligevægt uden først at tage sig tid til at gennemføre en forundersøgelse. Heller ikke selvom det drejer sig om at beskytte forbrugerne, der alligevel er beskyttet af det ansvar, der pålægges enhver producent, hvis produkt har forårsaget en skade, sådan som jeg forklarede det før.
<P>
Fru Roth-Behrendts gode intentioner er folkeforførende, for ved at beskytte forbrugerne uden først at gennemføre en tilbundsgående forundersøgelse skyder man skylden på landmændene og overfylder domstolene. Af denne grund, fru Roth-Behrendt, kan vi ikke støtte Dem, hvilket jeg beklager.

<SPEAKER ID=4 LANGUAGE="NL" NAME="Eisma">
Fru formand, det er meget vigtigt for forbrugerne, at de har mulighed for at gøre producenterne ansvarlige. Kun ved hjælp af klare rettigheder og god information kan forbrugerne blive rigtige deltagere på markedet, der selv bestemmer, hvilke produkter der tilbydes, og hvilke de vil købe. Ansvar skal sørge for, at producenterne gennemfører produktionen omhyggeligt. Man vil udelukke enhver risiko for forbrugernes sundhed som følge af mangler ved produktet. Hvis producenten ikke handler omhyggeligt nok, kan forbrugeren i hvert fald kræve sin ret.
<P>
BSE har spillet en vigtig rolle ved udarbejdelsen af denne betænkning. Det har været en katalysator for at få landbrugsprodukterne medtaget i bestemmelserne om produktansvar. På grund af uansvarlig handlen er adskillige mennesker døde af Jakob-Creutzfeldts sygdommen. Med klare bestemmelser om ansvaret havde risikoen for, at det kunne ske, været meget mindre.
<P>
Fru Roth-Behrendt har udtrykt sin klare holdning under førstebehandlingen. Hun vil have alle farlige produkter med ind under ordningen. Jeg er i princippet enig med hende, og jeg mener også, at hun har gjort det godt under førstebehandlingen. Men jeg har ikke støttet hende på dette punkt ved førstebehandlingen. Jeg mener, at en dybtgående diskussion og en velovervejet beslutningstagning er nødvendige vedrørende et sådant vigtigt og vanskeligt emne. Jeg mente ikke, at vi skulle træffe beslutning herom som en bisag i en anden betænkning.
<P>
Min gruppe og jeg støtter gerne de ændringsforslag, som fru Roth-Behrendt har indgivet under andenbehandlingen

<SPEAKER ID=5 LANGUAGE="NL" NAME="Blokland">
Fru formand, det er ubegribeligt, at den fælles holdning på ingen måde tager hensyn til det, som Parlamentet foreslog under førstebehandlingen. Kommissionens undskyldning om, at det pågældende direktiv på ny skal undersøges nærmere inden for rammerne af Agenda 2000, er efter min mening dårlig. Rådet har heller ikke taget Parlamentet alvorligt ved helt at se bort fra ændringsforslagene.
<P>
Ordføreren har med rette indgivet de pågældende ændringsforslag på ny. BSE-krisens akutte karakter har vist, at udvidelsen af bestemmelserne om produktansvar skal finde sted så hurtigt som muligt. Endvidere skal andre eksisterende mangler også medtages i ændringen. Derved undgår man dobbeltarbejde. Parlamentets målsætning går derved et skridt videre end Kommissionens. Det er efter min mening i sig selv ikke nogen grund til at forkaste disse ændringsforslag, og slet ikke når man ved, at Parlamentets formand har udtalt, at de pågældende ændringsforslag kan behandles.
<P>
Jeg mener, at især forhøjelsen af loftet fra EUR 70 til 140 millioner er vigtig. Det må ikke være sådan, at forbrugeren ikke får erstatning efter at have købt et mangelfuldt produkt, fordi han ikke er den første, men nr. 117, der indgiver en klage. Det er heller ikke mere end rimeligt, at forældelsesfristen strækkes til 20 år, hvis skaden på et mangelfuldt produkt først viser sig efter 10 år.

<SPEAKER ID=6 LANGUAGE="DE" NAME="Raschhofer">
Fru formand, siden 1985 har et direktiv reguleret erstatningen til mennesker, som har pådraget sig en skade som følge af fejlbehæftede produkter. Kommissionens hensigt med det foreliggende forslag er at øge forbrugerbeskyttelsen med hensyn til fødevarers og basale landbrugsprodukters sikkerhed. På dette yderst følsomme område skal direktivet fra nu af også udvides til at omfatte landbrugsråstoffer, som hidtil har været undtaget. Ændringsforslagene 1 og 2 skal ubetinget støttes, for med dem sikres det, at de, som fremstiller genteknisk ændret såsæd, også kan drages til ansvar for de eventuelle følger. Det må ikke være sådan, at landmændene hæfter for skader, som de store virksomheder er ansvarlige for.
<P>
Men desværre er Kommissionens forslag samtidig blevet brugt som anledning til at fremsætte ændringsforslag, som griber kraftigt ind i national civilret og savner et sagligt grundlag. Af den grund kan vi ikke stemme for udvidelsen af direktivet til at omfatte landbrugsprodukter.

<SPEAKER ID=7 LANGUAGE="DE" NAME="Graenitz">
Fru formand, jeg vil gerne begynde med at takke ordføreren for hendes forslag og også for, at hun har benyttet lejligheden til at indgive forslag fra Parlamentet, som går ud over det, Kommissionen har forelagt. Jeg mener, at man allerede på det tidspunkt, hvor denne lovændring blev forelagt, kunne have forventet af Kommissionen, at den stillede mere vidtrækkende forslag i stedet for i mange år at diskutere det, som burde have været gennemført for længst.
<P>
Når det nu hedder, at der skal komme en grønbog til næste år, kan jeg ikke forestille mig, at vi vil have lovgivningen før år 2002. Jeg kan kun minde om, at grønbogen om fremtidens levnedsmiddellovgivning, som vi stemte om for et år siden, og hvor alle gav fuld tilslutning til det, Parlamentet foreslog, indtil nu ikke har resulteret i noget, det vil sige, der er ikke forelagt nogen lov, som skulle gennemføre det, vi dengang besluttede.
<P>
Jeg mener ikke, det går an at give sig god tid og lade tingene gå deres gang på et område, som er så vigtigt for enhver borger i Unionen. Jeg er faktisk meget forbavset over mine kolleger fra Parlamentets anden side, som nu pludselig har glemt ganske meget af det, vi her i fuld enighed og enstemmigt besluttede for halvandet år siden som led i beslutningerne vedrørende BSE. Jeg forestiller mig, at vi også skylder de europæiske forbrugere at holde fast ved det, vi én gang har besluttet her.
<P>
En anden ting vil jeg også gerne understrege: Hvis vi optager ansvaret for de primære landbrugsvarer i ansvarsdirektivet, vil det efter min mening også være nødvendigt virkelig at lukke kæden fuldstændigt. Jeg har også ved førstebehandlingen stillet et forslag herom, som er blevet optaget. Jeg mener ikke, at vi må lade ansvaret være placeret hos landmændene alene, uden at disse kan gå tilbage til producenterne af deres råprodukter. Det er absolut nødvendigt. Her må vi lukke måske ikke en kæde, men en ring, således at enhver producent i sidste ende bærer ansvaret for det, han markedsfører, men at vedkommende også påtager sig dette ansvar over en længere periode netop ved produkter, om hvilke vi ved, at de sygdomme, de kan medføre, ikke kan konstateres efter et og heller ikke efter 10 år.
<P>
Jeg beder kollegerne om virkelig endnu en gang at tænke på, at vi burde være glade, hvis denne lejlighed blev udnyttet. Vi er for en gangs skyld hurtigere med en europæisk lovgivning, og vi bør ikke vente og udsætte os for den beskyldning, at vi svigter forbrugerne.

<SPEAKER ID=9 LANGUAGE="ES" NAME="Bru Purón">
Fru formand, jeg tilslutter mig fuldt ud fru Roth-Behrendts betænkning, for jeg mener, at hun har udført et vigtigt stykke arbejde, både subjektivt, objektivt og i alle direktivets forhold. Rent subjektivt er definitionen af begrebet »producent« blevet udvidet, hvilket også gælder for begrebet »produkt«, som nu ikke kun omfatter fremstillede produkter, men også produkter fra landbrug og kvægavl, og ikke kun færdige produkter, men også delprodukter, iblandt hvilke prækursorerne, som det blev sagt her til formiddag, er af meget stor vigtighed. I fremtiden bør også genetisk modificerede materialer, som ikke er behørigt verificeret, tilføjes. Det er også godt, at fristen er blevet udvidet, for med hensyn til bovin spongiform encefalopati og andre eksisterende sygdomme kan det hænde, at der ikke ses symptomer før efter 10 år.
<P>
Det er efter min mening ekstremt vigtigt at inkludere ikke kun de fysiske, men også de psykiske følger af disse sygdomme, og vi spaniere, som har erfaring med sygdommen, som blev fremkaldt af rapsolie eller methylalkohol, ved, hvor frygtelige disse psykiske følger kan være.
<P>
Hvad angår skadeserstatningen, synes de EUR 70 millioner, som der tidligere var tale om, ikke af meget i EU's økonomi, og jeg finder det helt korrekt at øge beløbet til mindst EUR 140 millioner.
<P>
Endelig så jeg gerne, at man her i Parlamentet fulgte den gode idé om delvist at vende bevisbyrden på dette område. Det må tages i betragtning, at når en producent har skabt en stemning eller en situation, hvor det er naturligt og normalt at forbruge et bestemt produkt, skal ofret ikke hænge på hele bevisbyrden, hvis der rent faktisk er vished om, at sygdommen er en følge af denne form for farlig produktion.

<SPEAKER ID=10 LANGUAGE="DE" NAME="Flemming">
Fru formand, mine damer og herrer. Den foreliggende betænkning har overordentlig stor betydning for erhvervslivet. Der findes her ganske tungtvejende betænkeligheder, især vedrørende ændringsforslag 4, bortfald af selvrisiko, og 5, udvidelse af forældelsesfristen til 20 år. Jeg spørger mig selv, om vi her ikke skulle overveje det en gang til.
<P>
Anderledes er det ved ændringsforslag 1 og 2. Her drejer det sig om definitionen på råstoffer til land- og skovbrugsprodukter. Jeg ved, at det er blevet diskuteret i Rådets arbejdsgruppe, om der ikke i det mindste burde optages en definition i betragtningerne. I diskussionen gik man derefter ud fra, at en virksomhedsejer, som foretager gentekniske ændringer af såsæd, jo i forvejen skulle anses for producent af et råstof, og en præcisering blev ikke anset for nødvendig. Det anser jeg for fuldkommen forkert. Jeg mener, det er absolut nødvendigt at give vores tilslutning til disse to ændringsforslag. Dermed ville det være sikret, at landmænd ved anvendelsen af genteknisk ændrede produkter har mulighed for at gå tilbage til producenterne af den genteknisk ændrede såsæd.
<P>
Med det foreliggende forslag, således som det nu ser ud, ville dette ikke være muligt. Landmænd, også en hvilken som helst lille jordbruger, ville kunne drages til ansvar for skader som følge af genteknisk ændrede produkter - hvilket ville være helt fantastisk og utænkeligt - mens de, som har foretaget de gentekniske ændringer, de store firmaer som Monsanto og Novartis, overhovedet ikke ville pådrage sig noget ansvar. Det kan ikke være i vores interesse. Jeg beder derfor indtrængende om, at man giver sin tilslutning til disse to ændringsforslag.

<SPEAKER ID=11 NAME="Roth-Behrendt">
Fru formand, kære kolleger. Jeg har været i Parlamentet længe nok til egentlig ikke rigtigt at tro, at en debat som denne stadig kan ændre holdningerne, og alligevel gør jeg endnu en gang dette forsøg - ikke for Deres skyld, hr. Monti, De er ikke mere vores partner. Vores partner vil være Rådet i proceduren med den fælles beslutningstagning, men jeg gør det af hensyn til den anden side i Parlamentet. Jeg henvender mig til Dem, fru Grossetête, fordi vi har diskuteret det direkte i Udvalget om Miljø- og Sundhedsanliggender og Forbrugerbeskyttelse og også her.
<P>
De sagde, at jeg ændrer direktivets indhold for meget. De nævnte definitionen. Netop dér beskytter jeg landmændene, og Deres kolleger har jo lige forklaret det for Dem. Fru Flemming har lige sagt det endnu en gang. Det er ændringsforslag, som jeg har overtaget, og som er kommet fra Deres og min gruppe, og jeg går ud fra, at De, netop når De vil støtte landmændene, må gå ind for ændringsforslag 1 og 2. Så beder jeg Dem om endnu en gang at se omhyggeligt på ændringsforslag 5 og 6, spørgsmålet om forlængelsen af fristen for skjulte skader og spørgsmålet om loftet. Angående forlængelsen af fristen for skjulte skader: 10 mennesker er i de sidste uger igen blevet syge af den nye variant af Jakob-Creutzfeldts sygdommen, 10 mennesker! Disse mennesker er på et eller andet tidspunkt i de sidste år blevet smittet med denne sygdom, i de sidste 15, 8 eller 20 år, vi ved det ikke. Det var en skjult skade, og de mennesker, som er skadelidte, skal selv dokumentere, at de er blevet skadet. Jeg som skadelidt har dokumentationspligten! De kan forestille Dem, hvor ofte det overhovedet vil være sådan, at det ville være muligt for mig, og alligevel ønsker vi at give denne mulighed. Det er min overbevisning, at vi også skal give den til befolkningen.
<P>
Samtidig har kolleger sagt, at den forhøjelse af loftet fra EUR 70 til 140 millioner, som vi vil tillade medlemsstaterne, er noget, vi skal overlade til medlemsstaterne, og som samlet beløb er det stadigvæk ikke for meget. Fru Grossetête, De sagde noget, som gør mig en smule bestyrtet, men som også tiltaler mig. De sagde, at landmændene i forvejen er bange for fremtiden. Men det er netop os, som beskytter landmændene. Tænk på, at en landmand i dag køber dyrefoder i den bedste tro og med den bedste samvittighed og fodrer med dette dyrefoder i den overbevisning, at det ikke indeholder animalsk protein, fordi det ikke står på etiketten, stadigvæk ikke. Alligevel indeholdt det animalsk protein, og hans dyr bliver syge af BSE, og der opstår en skade. Så er det ikke ham, der er ansvarlig, men den ansvarlige er leverandøren af dyrefoderet. Det er netop os, som beskytter landmændene med ændringsforslaget om den skjulte skade.
<P>
Derfor beder jeg Dem om endnu en gang at se på ændringsforslag 5 og 6, og forsøg i det mindste at give Deres støtte til disse ændringsforslag ud over ændringsforslag 1 og 2, for at vi sammen måske kan kæmpe for en endnu bedre løsning i forligsproceduren.

<SPEAKER ID=12 NAME="Monti">
Fru formand, ærede ordfører, ærede parlamentsmedlemmer, som følge af Europa-Parlamentets henstillinger om BSE-spørgsmålet, og navnlig henstillingerne om inden udgangen af september 1997 at udvide den produktansvarsordning, der er omtalt i direktiv 85/374/EØF, til også at omfatte landbrugsråvarer og produkter fra jagt, fremlagde Kommissionen sit forslag den 1. oktober 1997. Direktivet fra 1985 foreskriver, at alle skadelidte har ret til at få erstatning for skader, der skyldes et mangelfuldt produkt, uden at skulle bevise producentens skyld. Ved også at lade denne ret omfatte landbrugssektoren gentager Kommissionen sit oprindelige forslag fra 1976.
<P>
Parlamentets førstebehandling i november 1998 var kendetegnet af, at et flertal i Parlamentet støttede dette princip. Også Rådet tilsluttede sig denne målsætning og vedtog enstemmigt Kommissionens forslag. Det mål, som de tre institutioner forfølger, nemlig medtagelsen af landbrugssektoren, risikerer dog desværre ikke at blive nået, hvis der opstår uenighed mellem Parlamentet og Rådet om fristerne for en grundlæggende revidering af basisdirektivet fra 1985, der går længere end til førnævnte begrænsede målsætning. Ved at genfremsætte de ændringsforslag, der blev vedtaget under førstebehandlingen, anbefaler Deres ansvarlige udvalg Dem nemlig at ændre den fælles holdning. Jeg har allerede gjort opmærksom på, at Rådet har erklæret sig fuldstændigt enigt i teksten til Kommissionens forslag, og at det udelukker enhver mulighed for at revidere direktivet fra 1985 ved den lejlighed.
<P>
Kommissionen mener, at vi står over for et vigtigt og meget presserende emne. Det er væsentligt, at vi når frem til en aftale på grundlag af den fælles holdning, så vi hurtigst muligt kan udvide produktansvarsbestemmelserne til også at omfatte landbrugssektoren. Kommissionen kan derfor ikke godkende ændringsforslag 3-7 om psykiske skader, selvrisiko, forældelsesfristen, det maksimale beløb og direktivets ændring i 2000. De andre tre ændringsforslag, der udelukkende vedrører landbrugsråvarerne, det vil sige ændringsforslag 1 og 2 om ansvaret for skader forårsaget af delprodukter samt produktionsmidler og ændringsforslag 8 om pligten til at fremlægge en rapport om virkningerne i 2000, er overflødige i betragtning af den normale fortolkning af artikel 2, 3 og 21 i direktivet fra 1985.
<P>
Fru formand, som Kommissionen allerede sagde i november sidste år, er det rette øjeblik og den rette måde, man skal tage revideringen af direktivet fra 1985 op på, i forbindelse med forhandlingen om den beretning om direktivets anvendelse, som Kommissionen skal forelægge for Rådet og Parlamentet i 2000. Før denne beretning vil der finde en bred høring sted, hvortil alle de berørte sektorer vil have adgang, og det bliver i form af en grønbog, der bliver fremlagt umiddelbart efter vedtagelsen af nærværende forslag. Dette er den hurtigste måde, hvorpå man kan nå frem til et ændringsforslag, som tager behørigt højde for nævnte direktivs betydning for det socioøkonomiske område, og som gør det muligt at tage alle de vigtige aspekter ordentligt i betragtning med henblik på revideringen af direktivet fra 1985. Jeg håber således, at Europa-Parlamentet vil støtte denne indfaldsvinkel uden at ændre Rådets fælles holdning, og dermed ikke bare gøre det muligt at iværksætte Parlamentets egen henstilling fra den 19. februar 1997, men også at fremskynde begyndelsen på den høring, der går forud for beretningen for år 2000.

<SPEAKER ID=13 NAME="Formanden">
Mange tak, hr. Monti.
<P>
Forhandlingen er afsluttet.
<P>
Afstemningen finder sted i eftermiddag kl.15.00.

<CHAPTER ID=2>
Den globale forvaltning og FN-reformen
<SPEAKER ID=14 NAME="Formanden">
Næste punkt på dagsordenen er betænkning (A4-0077/99) af De Melo for Udvalget om Udenrigs-, Sikkerheds- og Forsvarsanliggender om udfordringerne i forbindelse med den globale forvaltning og FN-reformen.

<SPEAKER ID=15 NAME="De Melo">
Fru formand, ærede medlemmer, man har i de sidste år af dette århundrede kunnet konstatere en udpræget tendens til politisk globalisering, både i sikkerhedsspørgsmål og på det økonomiske, sociale og miljømæssige område. Behandlingen på globalt plan af alle disse spørgsmål gør en verdensorganisation nødvendig, der kan foreslå almengyldige adfærdsnormer, der, når de er anerkendt, overholdes og følges. Denne organisation, omend kun af begrænset rækkevidde i dens virksomhed, men af næsten historisk varighed, findes allerede, med en rolle, en adfærd og en virksomhed, der i alle henseender fortjener ros. Et lille minus ved denne organisation er måske, at den næsten er historisk, at den ikke har udviklet sine beføjelser og sin interventionsevne. Jeg taler selvfølgelig om De Forenede Nationer, der fortjenstfuldt har spillet en afgørende rolle i løsningen af mange spørgsmål og konflikter i de sidste 50 år.
<P>
Af disse grunde, som næppe nogen vil modsige, er jeg overbevist om, at De Forenede Nationer er det rette sted at samle verdenssamfundets indsats over for de udfordringer, som globaliseringen stiller. Til det formål må FN imidlertid råde over de nødvendige midler til en effektiv forvaltning af politiske anliggender på verdensplan, i første omgang en nødvendig ændring i filosofi og tankegang i de internationale forbindelser.
<P>
For det første må organisationen råde over effektive freds- og sikkerhedspolitiske aktionsmidler, hvis anvendelse legitimeres af en klart defineret ret og pligt til intervention. Oprettelsen af Den Internationale Straffedomstol udgør et stort skridt frem, da der indføres et internationalt strafansvar for personer. Sikkerhedsrådet, hvis sammensætning afspejler resultatet af Anden Verdenskrig, må reformeres og afspejle de aktuelt gældende geopolitiske forhold. Der er behov for en parlamentarisk dimension i FN-institutionerne, således at organisationen på den måde får større tyngde i forhold til de nationale parlamenter verden over.
<P>
For det andet har den økonomiske globalisering og liberaliseringen af handlen og finansmarkederne bevirket, at beslutningscentrene er gledet fra de politiske myndigheder til de økonomiske magthavere. Således træffes de vigtige afgørelser for verdensøkonomien oftest af et begrænset antal multinationale virksomheder uden for enhver form for demokratisk kontrol og ofte med alvorlige sociale og miljømæssige konsekvenser. Der må derfor etableres bedre kontrol over globaliseringshastigheden. Jeg gentager: bedre kontrol over globaliseringshastigheden. Den gensidige anerkendelse af kulturer, etik og retfærdighed i de internationale forhandlinger er af afgørende betydning for at få genskabt ligevægten mellem den politiske og økonomiske magt. Det vil med henblik på den internationale respekt for disse principper være både godt og nyttigt at skabe et »globalt« Sikkerhedsråd, der kan virke samordnende og kontrollerende i forhold til ikke blot sikkerhedsspørgsmål i egentlig betydning, men også i forhold til økonomisk udvikling, social retfærdighed og beskyttelse af miljøet.
<P>
For det tredje må FN og alle dets medlemslande, hvad angår menneskerettighedernes globale karakter, pligter, rettigheder, solidaritet og retfærdighed, være forpligtet til at hævde disse principper som en uomgængelig betingelse for enhver aftale mellem FN's institutioner og staterne. Vi vil også gerne give vores tilslutning til, at der oprettes en verdensmiljøorganisation, således at miljøpolitikken herigennem kan styrkes og konsolideres i de internationale forbindelser.
<P>
Af de årsager, som jeg her har fremlagt i resumeret form, men som uddybes i betænkningen, der også har draget fordel af ændringsforslag fra medlemmernes side, som jeg bifalder, beder jeg om tilslutning til dette udkast til betænkning.

<SPEAKER ID=16 NAME="Vecchi">
Fru formand, med forhandlingen i dag skal Europa-Parlamentet hovedsageligt svare på to spørgsmål. Det første spørgsmål er, om det i den globaliserede verden er muligt at indføre nogle stærke elementer, der styrer de vigtigste processer i verden. Og det andet spørgsmål er, om FN er det grundlæggende organ, der skal tage sig af dette ønske om og denne beføjelse til at styre? Vi svarer ja til begge spørgsmål. Ja, det er ikke alene nødvendigt, men også muligt med en demokratisk styring af de vigtige problemer og de vigtige udfordringer, som menneskeheden står over for, lige fra sikkerheds- og fattigdomsproblemerne til miljøproblemerne osv. Ja, FN er den verdensorganisation, der skal have førsteprioritet, når det gælder om at finde og fastlægge de nødvendige løsninger. Vi foreslår naturligvis ikke, at FN skal være altomfattende. Deres opgaver skal klart fastlægges, og man skal udvikle det nødvendige samarbejde med medlemsstaterne og de regionale organisationer, først og fremmest Den Europæiske Union, samt med andre internationale institutioner. Samtidig er det uundværligt med en række reformer af FN's organisation og måde at fungere på. Blandt dem, som vi peger på, vil jeg gerne fremhæve dem, der har at gøre med Sikkerhedsrådets sammensætning og funktion, oprettelsen af et økomisk eller globalt sikkerhedsråd og rationaliseringen af strukturerne i de særlige agenturer.
<P>
Inden for FN skal der særligt lægges vægt på spørgsmålene i forbindelse med den udfordring, der består i den menneskelige udvikling og bekæmpelsen af fattigdom og udstødelse på verdensplan. I dette øjemed er vi overbeviste om, at det i modsætning til det, der er sket hidtil, også er nødvendigt at tilpasse aktionerne fra organer som Verdensbanken og Den Internationale Valutafond til FN's målsætninger.
<P>
I den udtalelse, jeg har udarbejdet for Udvalget om Udvikling og Samarbejde, står alle de detaljerede forslag, som vi har fremsat i den forbindelse. Meget vil dog afhænge af sammenhængen i den indfaldsvinkel, som EU's lande antager over for FN i de kommende år. Dette er en væsentlig prøvebænk for udviklingen af en reel europæisk udenrigs- og sikkerhedspolitik.
<P>
Endelig vil jeg gerne lykønske ordføreren, hr. De Melo, for det glimrende stykke arbejde, han har udført med den betænkning, vi drøfter i dag.

<SPEAKER ID=17 LANGUAGE="ES" NAME="Barón Crespo">
Fru formand, jeg vil frem for alt lykønske hr. De Melo med denne fremragende betænkning, som omhandler et grundlæggende emne, nemlig god forvaltning af verden på et tidspunkt, hvor globaliseringen er det nøgleord, der bruges i alle taler og overvejelser til at forklare, hvad der sker i verden. Globaliseringen må ikke være en ukontrolleret proces, således som vi er vidner til især på det finansielle område, for når vi står over for en virkelighed på verdensplan, som bliver mere og mere enestående, er vi forpligtet til også at fastsætte rets- og sikkerhedsregler, som kan leve op til denne situation. Derfor er det fuldt ud fornuftigt at fremlægge en betænkning som denne. Der er ikke kun tale om en teoretisk overvejelse.
<P>
Jeg vil også gerne påpege, at Den Europæiske Unions ansvar i forhold til det fremtidige FN er meget berettiget. Hvorfor? Fordi De 15 på nuværende tidspunkt betaler 38 % af FN's driftsbudget, og vi er ajour med betalingerne. Hvad er vores problem? Vores problem er, at vi gør det som 15 og ikke som én, og derfor får vores indsats ikke den fornødne styrke. Der sker det samme med hensyn til den indsats, der udføres af alle interventions-, freds- og mæglingstropperne - det, som vi i europæisk jargon kalder »Petersberg-missionerne« - hvor bidraget fra Den Europæiske Unions lande også er grundlæggende. Og jeg synes også, at man bør nævne vores indsats på udviklingsbistandsområdet.
<P>
Alt dette får dog ikke den fornødne styrke, og det er endnu mere beklageligt, eftersom Den Europæiske Union som regional organisation baseret på fred og samarbejde har et medfødt kald til at skabe forbindelser og til at styrke FN.
<P>
Jeg vil gerne fremhæve nogle punkter, hvorpå vi har baseret vores ændringsforslag, ændringsforslagene fra Den Socialdemokratiske Gruppe, og som vi mener bør danne baggrund for at fortsætte denne overvejelse, for i lyset af den næste valgperiode mener jeg, at vi bør fortsætte med denne indsats, især fordi FN efter afslutningen på den kolde krig - en periode, hvor FN var meget lammet - nu bliver afkrævet alle former for missioner og overbebyrdes med anmodninger, som ikke svarer til de midler, som FN råder over. Og dette kan også bringe os nærmere til et problem, som vi for øjeblikket oplever meget tættere på.
<P>
Derfor mener jeg, at det er vigtigt, at vi når frem til nogle klare kriterier ikke kun for oprettelsen af et økonomisk sikkerhedsråd, men også for, hvad den europæiske vision er i forhold til sammensætningen af dette sikkerhedsråd. Dette emne er der for øjeblikket ikke engang blandt medlemsstaterne enighed eller endsige en grundlæggende aftale om.
<P>
For det andet bør man også nævne indsatsen med deltagelse i freds- og sikkerhedsmissioner, indsatsen i forbindelse med Den Internationale Straffedomstol og især bestræbelserne på at etablere en dialog med USA, som jeg finder fundamental for at sikre FN's fremtid, for i den nuværende situation står vi over for en virkelig blokering i forhold til vores vigtigste allierede.
<P>
Også den økonomiske opbygning, som blev skabt i Bretton Woods, må fremhæves og videreudvikles, altså hvordan løser og ændrer vi sammen fremtiden for Den Internationale Valutafond, Verdensbanken, Verdenshandelsorganisationen og dens forhold til Den Internationale Arbejdsorganisation, samtidig med at vi forsvarer en værdifuld idé i forhold til miljøet, som er en af Den Europæiske Unions kendetegn, og jeg taler her om den bæredygtige udvikling.

<SPEAKER ID=18 LANGUAGE="EN" NAME="Spencer">
Fru formand, min gruppe hilser denne fremragende og betydningsfulde betænkning velkommen og lykønsker ordføreren. For omkring to uger siden var jeg i New York for at tale om denne betænkning til generalsekretariatet, og det var frustrerende at erfare, at hele FN-reformen, der skulle kulminere i 2000 ved årtusindforsamlingen (Millennial Assembly), er blokeret. Den Europæiske Union må gøre sit for at løse op for reformprocessen så hurtigt som muligt.
<P>
Dernæst vil jeg gerne som de øvrige talere understrege, at vi må have en holistisk holdning til måden, hvorpå denne reorganisering udføres. Det er ikke kun FN's insititutioner, det er også Bretton Woods-institutioner, der - i en tid med økonomisk omvæltning og verdensomspændende miljømæssige udfordringer - alle kræver sammenhængende politik for at kunne påvirke hinanden gensidigt. Det var helt tydeligt i sidste uge i Genève på WTO's seminar om handel, miljø og udvikling, som var sir Leon Brittan's initiativ. Det fremgik tydeligt af konklusionen, at chancerne for en udbytterig årtusindforsamling med WTO vil afhænge af en parallel reform og udvidelse af de andre globale institutioner.
<P>
Jeg vil gerne henlede opmærksomheden på en bestemt idé i betænkningen, som vil være værdifuld for disse institutioners legitimitet i forbindelse med global ledelse. Legitimiteten kommer fra parlamentarikerne. Jeg mener endnu ikke, at tiden er inde til en samlet parlamentarisk forsamling på globalt niveau. Vi kender jo vores egne problemer med at drive et parlament, selv på et enkelt sammenhængende kontinent som vores eget. Men jeg kan tilslutte mig idéen om parlamentariske overvågningsudvalg sammensat af formænd for de særlige udvalg i hele verdens parlamenter. Møder mellem alle formændene for udenrigsudvalgene eller alle formændene for handelsudvalgene vedrørende verdenshandelsorganisationen eller møder mellem alle formændene for miljøudvalgene direkte vedrørende verdensmiljøorganisationen eller UNEP ville være kreativt.
<P>
Min konklusion er, at vi står over for et kritisk årti fra 2000 til 2010 med henblik på overlevelse. Der findes ingen bedre måde at markere årtusindskiftet på end at give menneskeheden de globale institutioner, som er nødvendige for at kunne videreføre vores arv til vores børn.

<SPEAKER ID=19 LANGUAGE="NL" NAME="Bertens">
Fru formand, internationaliseringen og globaliseringen fortsætter. I modsætning til andre mener min gruppe, at det ikke er noget problem, men god forvaltning af den internationale orden kræver en handlekraftig global institution. FN er en sådan global organisation. Men FN får stadigvæk ikke de midler, de procedurer og den anseelse, som er nødvendige for at kunne handle effektivt, og jeg er glad for, at hr. De Melo har medtaget dette i sin betænkning, hvilket vi takker ham for.
<P>
FN?s tabte troværdighed med hensyn til fred og sikkerhed skal hurtigt genoprettes. Og hvad er hurtigt? De stive metoder i beslutningstagningen skal afskaffes. Det betyder konkret f.eks., at der nu skal oprettes en hurtig reaktionsenhed. FN skal nu gøres i stand til at handle hurtigt i forbindelse med humanitære katastrofer. Det kan være enkelt. For at gøre det muligt skal beslutningstagningen tilpasses. Vetoret hører ikke hjemme her.
<P>
Til sidst skal FN have flere finansielle midler. Det er en skandale, og det er De enig med mig i, at USA allerede i lang tid ikke har opfyldt sine finansielle forpligtelser, og at der skal udøves internationalt pres for at kalde alle lande, som er bagud med betalingerne, til orden.

<SPEAKER ID=20 LANGUAGE="EL" NAME="Alavanos">
Fru formand, FN er en organisation, som er en arv fra Anden Verdenskrigs katastrofe, og som efter bedste evne har bidraget til hele denne polariseringsfase og den kolde krig med sine mangler og svagheder, men det har også bidraget til sikkerheden og gjort sit til, at vi har undgået større konflikter og sammenstød.
<P>
I 90'erne har der imidlertid rejst sig et meget grundlæggende spørgsmål: Eksisterer FN virkelig? Spiller det en egentlig rolle i dag i de internationale sikkerheds- og fredsprocesser? Og dette spørgsmål er utroligt aktuelt i dag. Om nogle få timer eller minutter har vi måske et militært indgreb i Kosovo, i Jugoslavien. Hvor er FN? Hvornår holdt FN møde? Hvad sagde Kofi Annan? Vi har hørt hr. Solana, fru Albright og hr. Holbrooke, men hvor er Kofi Annan? Hvorfor siger han ikke noget? Kan FN spille nogen rolle af betydning i et fuldstændig monopolistisk klima, hvor Den Europæiske Union hele tiden indretter sig og underlægger sig andre?
<P>
Ud fra denne betragtning vil jeg gerne understrege, at forslagene i hr. De Melos betænkning er meget positive og interessante, og det er vigtigt, at de gennemføres. Men jeg tror ikke, at en række institutionelle foranstaltninger vil være et fyldestgørende svar, hvis ikke hovedkræfterne på denne jord, og det vil først og fremmest sige Den Europæiske Union, giver slip på dette barnlige syndrom, de lider under, hvis ikke de begynder at føle sig mere selvstændige og får lidt mere selvtillid, og hvis de ikke begynder at spille en reel rolle og sætte spørgsmålstegn ved dette kvælende monopol, som USA er ved at oprette.
<P>
FN mangler i Kosovo, FN mangler i Kurdistan, FN lukker øjnene for indgrebene i Jugoslavien, FN lukker øjnene for, at kurdernes rettigheder negligeres totalt, FN bevarer denne uacceptable dobbeltmoralske politik, og på denne måde kommer FN ingen vegne. Alt dette er i dag i høj grad op til Den Europæiske Union.

<SPEAKER ID=21 LANGUAGE="FI" NAME="Hautala">
Fru formand, hr. De Melo har udarbejdet en særdeles god betænkning, som jeg også på Gruppen De Grønnes vegne lykønsker ham med. Netop for øjeblikket er en slags global grundlov ved at forme sig, men desværre sker det meget udemokratisk. Det er ofte set, at nationale parlamenter godkender disse aftaler, og fordi de næsten er færdigforhandlet, tages der ikke mere fat i detaljerne, og på den måde løses vigtige spørgsmål oftest ved hemmelige forhandlinger mellem regeringer. Jeg tror, at Europa-Parlamentet er et af de bedste fora, hvor man tør tage stilling til disse aftaler, bl.a. i aftalen fra verdenshandelsorganisationen. Min fornemmelse er også, at de nationale parlamenter ikke altid tør anvende de rettigheder, de har i forhold til deres regeringer, når aftalerne forhandles. Måske vil situationen ændre sig, hvis der dannes en slags parlamentariske samlinger i de internationale organisationer som verdenshandelsorganisationen. Med hensyn til disse er det vigtigst at sikre, at også information samt gennemsigtighed og åbenhed i disse organisationer forbedres. Formålet bør være en form for global føderalisme, hvor en del af afgørelserne er globale, mest mulig åbne og demokratiske.

<SPEAKER ID=22 LANGUAGE="FR" NAME="Dupuis">
Fru formand, jeg vil gerne dæmpe tonen lidt i denne gode betænkning fra hr. De Melo, især for så vidt angår spørgsmålet om Sikkerhedsrådet. Jeg mener som hr. Barón, og andre kolleger har sagt det samme, at vi er gået et skridt baglæns. Mens vi i den foregående betænkning anmodede om repræsentation af Unionen i Sikkerhedsrådet, findes dette punkt ikke længere i den nye betænkning. Efter min opfattelse er spørgsmålet om Sikkerhedsrådet helt centralt, men af helt andre grunde end dem, min ven Alavanos fremlægger. Jeg mener, at Sikkerhedsrådet i dag er et bevis på De Forenede Nationers begrænsninger.
<P>
Vi har set, hvordan Kina har bremset fredsprocessen i Guatemala i kraft af landets vetoret i Sikkerhedsrådet. Det samme er for nylig sket én gang til med Makedonien, hvor de fredsbevarende styrker igen på grund af Kina har måttet skifte mandat. For så vidt angår Kosovo, udøver Rusland et massivt pres i kraft af sin vetoret. Alt dette er meget alvorligt for fortsættelsen og den eventuelle forbedring af De Forenede Nationers organisation.
<P>
I dag er vi i endnu højere grad nødt til at forlade os på det amerikanske lederskab - og desværre på det manglende europæiske lederskab - for at gennemføre fredsbevarende aktioner som den sandsynligvis nært forestående i Kosovo, når dette skal gøres uden for rammerne af De Forenede Nationer. Dette er yderst beklageligt og understreger nødvendigheden af at ændre styringsreglerne i Sikkerhedsrådet. Bestemmelserne om vetoret blokerer fuldstændig Sikkerhedsrådets arbejde, og jeg kan kun beklage, at hr. De Melo ikke har givet dette punkt mere plads i sin betænkning.

<SPEAKER ID=23 LANGUAGE="IT" NAME="Imbeni">
Fru formand, jeg vil gerne takke hr. De Melo for hans glimrende arbejde, der hænger sammen med det arbejde, som vores gamle kollega Trivelli udførte i 1993, da han udarbejdede en meget vigtig beslutning om FN. Også under denne debat har vi hørt den protest blive gentaget, som vi i de forgangne år har hørt verden over, når det gælder tragedien i Afrika eller i Bosnien eller nogle helt andre tragedier. Vi har ofte hørt tale om, at FN havde spillet fallit, og at FN var magtesløst, næsten som om, der kunne eksistere et FN som en forsamling af medlemmer, uden at man tager højde for betydningen af dens vigtigste medlemmer og for den afgørende rolle, som de vigtigste medlemmer spiller, og de vigtigste medlemmer er som bekendt USA samt nogle få andre lande.
<P>
Hvad er problemet så? Det er, at det er nødvendigt at foretage en reform - sådan som der så rigtigt står i hr. De Melos betænkning - der svarer til de store forandringer, der er sket i vores tid. Vi kan ikke tænke på FN, sådan som det fungerede under den kolde krig, da Sovjetunionen stadig eksisterede, og da der stadig var diktaturer i Sydafrika og Sydamerika. Vi skal tænke på et nyt FN, og dette nye FN skal spille en rolle på de væsentligste områder, nemlig det historiske og traditionelle område, om jeg så må sige, med konfliktforebyggelse, det stadig vigtigere område med stadfæstelsen af menneskerettighederne, det område, der går ud på at forebygge økonomiske og finansielle uroligheder, og det, som går ud på at koordinere initiativerne mod de gamle og nye former for kriminalitet.
<P>
Ud fra dette synspunkt er den reform af Sikkerhedsrådet, der allerede er blevet nævnt, et yderst omfattende emne. Vi skal være lidt modigere. Blandt de vigtigste medlemmer i fremtiden skal der være et, som i dag er delt i 15, nemlig Den Europæiske Union. Vi skal forsøge at sørge for, at denne reform af Sikkerhedsrådet - sådan som De foreslår det i Deres betænkning, hr. De Melo - bliver iværksat så hurtigt som muligt.

<SPEAKER ID=24 LANGUAGE="ES" NAME="Carnero González">
Hr. formand, vi befinder os i midt en overgangsproces hen imod en ny verdensorden. Denne proces er blevet mulig efter afslutningen på den kolde krig, og denne overgangsproces - som tager nogle skridt fremad og dernæst nogle skridt tilbage - er - som det er fremgået af de forskellige indlæg før mit eget - klart kendetegnet af to ting, nemlig politisk af tendensen til polarisering og socioøkonomisk - men også politisk i bred forstand - af globaliseringens acceleration.
<P>
Som vores kollega hr. Vecchi sagde, er spørgsmålet ganske rigtigt, om vi er i stand til at forvalte denne globalisering, forvalte denne proces. Jeg mener, at vi ikke kun er i stand til det, men at det er absolut nødvendigt, at vi gør det. De internationale processer må demokratiseres, socialiseres, ja ganske enkelt forvaltes. Og ikke kun af retslige årsager, men især også af effektivitetsmæssige årsager. Effektivitet til at forebygge konflikter og forvalte kriser, effektivitet til at forhindre gentagelse af finansielle kriser, som dem, vi gennemlever for øjeblikket, effektivitet til at få bugt med kløften mellem Nord og Syd, som ikke kun opretholdes, men også forstørres mellem de rige og de fattige lande på jorden.
<P>
Hvordan skal det gøres? Jeg mener, at det skal ske ad klare veje. For det første ved at styrke og videreudvikle den internationale ret, som eksisterer i teorien, men som ofte ikke anvendes. Og for at anvende den er det nødvendigt at råde over instrumenter til dette formål, først og fremmest FN. På trods af alle kritikpunkterne kan der ikke sættes spørgsmålstegn ved FN's nyttighed, som hr. De Melo sagde, for denne organisations ineffektivitet skyldes ikke dens eksistens, men mangelen på politisk vilje fra de stater, som udgør den, mangelen på anvendelse og opfyldelse af organisationens charter, mangelen på egentlig magt til at træffe beslutninger, mangelen på midler og naturligvis også mangelen på fuldt demokrati.
<P>
FN skal reformeres, ikke med henblik på at afskaffe organisationen, men for at udvikle og styrke den. Og her har Den Europæiske Union en grundlæggende rolle, for det første fordi offentligheden i medlemslandene kræver det, og for det andet, hr. formand, fordi hvis Den Europæiske Union ikke gør det, hvem gør så?

<SPEAKER ID=25 LANGUAGE="SV" NAME="Schörling">
Hr. formand, denne betænkning om udfordringen med en global forvaltning og en FN-reform er efter min mening værdig til enhver støtte. Jeg vil virkelig gerne gratulere ordføreren. Formålet er efter min mening at angive en måde, hvorpå man kan ændre retning og skabe en slags balance mellem magtudøverne og det civile samfund. For at globale beslutninger skal have nogen form for legitimitet, skal de jo være repræsentative. Derfor skal det civile samfund også være med til at udarbejde et grundlag for beslutninger, der træffes på globalt plan. Hvis man ser på den finansielle krise i verden med voksende kløfter mellem rig og fattig samt de tiltagende miljøproblemer, er der virkelig grund til at tage ved lære. Det er på høje tid at gøre det og øge forståelsen for sammenhænge, f.eks. hvad angår investeringer og udviklingen i verden.
<P>
Inden en aftale som den multilaterale investeringsaftale kommer i stand, skal den sammenholdes med de vurderinger, man har foretaget, og de beslutninger, man har truffet, og som er kommet til udtryk på de store FN-konferencer. 150 nordiske organisationer har taget et initiativ og sagt, at hvis diskussionen om en multilateral investeringsaftale skal fortsættes i WTO, skal denne diskussion løftes op på FN-plan, så vi opnår den legitimitet.
<P>
Det er efter min mening også godt, at man i betænkningen peger på USA, eftersom det jo er temmelig skammeligt, at USA ikke har betalt de årlige kvoter i ret lang tid.
<P>
Fred og sikkerhed er selvfølgelig den allervigtigste opgave for FN. Lad mig bare tilføje, at jeg synes, man bør vente med NATO-bombningen, og at man skal tage det op i FN's sikkerhedsråd.

<SPEAKER ID=26 LANGUAGE="EN" NAME="Howitt">
Hr. formand, jeg vil gerne i forbindelse med hr. De Melos fremragende betænkning anbefale mine egne ændringsforslag fra Udvalget om Udvikling og Samarbejde som støtte til FN's arbejde for oprindelige folk, ændringsforslag 13, FN's Højkommissariat for Flygtninge, ændringsforslag 23, og vores forslag til genoplivelsen af De Forenede Nationers Center for Multinationale Virksomheder, ændringsforslag 24. Jeg vil imidlertid gerne begrænse min taletid til at støtte forslaget til oprettelsen af et økonomisk sikkerhedsråd under FN.
<P>
Lederen af IMF, hr. Camdessus, har udtalt, at FN blot af en af de fire søjler for verdenssystemet med IMF, Verdensbanken og WTO, der tager sig af de væsentlige økonomiske spørgsmål, og FN, der kun tager sig af sociale spørgsmål. Det er ikke så mærkeligt, at Verdensbanken og IMF har udviklet sig i en retning, der strider mod de grundlæggende målsætninger om at bekæmpe fattigdom. De har pålagt strukturelle justeringsprogrammer som svar på krisen i forbindelse med verdensgælden i 1980'erne, som faktisk resulterede i stigende arbejdsløshed og faldende social velfærd for de fattige.
<P>
Den eneste løsning er at integrere Bretton Woods-institutionerne effektivt inden for FN's system for at opnå direkte ansvarlighed for alle verdens nationer, uanset evne til at betale, og for at inkorporere princippet fra FN's udviklingsprogram om bekæmpelse af fattigdom i den økonomiske beslutningstagning over hele verden.

<SPEAKER ID=27 LANGUAGE="EL" NAME="Ephremidis">
Hr. formand, FN har altid været - og jeg tror ikke nogen af os ønsker at ændre på dette - et enestående forum for en fredelig løsning på forskellige konflikter og for fredsbevarelse. Det er den rolle, det har spillet i over 50 år efter Anden Verdenskrig. Naturligvis har det haft og har stadig mangler og svagheder, og det vil måske få flere endnu. Lad os prøve engang at se på årsagerne.
<P>
Der er kræfter, mere konkret USA og andre lande omkring USA samt NATO som helhed, som har undermineret FN's autoritet, har omgået dets beslutninger, svigtet det, taget initiativer, der gik imod, hvad FN burde mene, og vi er i dag på vej ind i en brandfarlig situation med uoverskuelige følger, ikke kun for Jugoslavien, men for hele Balkan.
<P>
Jeg kunne derfor godt have tænkt mig, hvis betænkningen af De Melo, som ganske korrekt anerkender FN's enestående rolle, havde understreget, hvor vigtigt det er, at FN ruster sig mod undermineringen og undergravningen af organisationens autoritet og selv tager initiativer, kommer med idéer og forslag og bliver så stærk, at det kan spille sin egentlige rolle. Hvad angår vetoretten, som gælder i Sikkerhedsrådet, ville jeg også gerne afskaffe den, men det er som at vælge mellem pest og kolera, for i så fald ville FN også institutionelt blive lakaj for USA og en række mistænkelige interesser, som ville bruge Sikkerhedsrådet til at tjene deres egne interesser uden hensyn til befolkningerne
<P>
Og en sidste ting: Jeg spekulerer over, hvilken rolle Den Internationale Straffedomstol skal have. Jeg er bange for, at den under påskud af terrorisme og forbrydelser mod menneskeheden - og jeg understreger påskud - vil blive brugt som instrument til at undertrykke og kue rene nationale befrielsesbevægelser. Se bare, hvordan den kurdiske bevægelse behandles, og hvordan den kan blive stillet for en international domstol!

<SPEAKER ID=28 LANGUAGE="IT" NAME="Amadeo">
Hr. formand, når vi drøfter De Melos betænkning, vil vi gerne kunne skelne mellem to problematikker, nemlig den, der har at gøre med reformen af FN, der kunne give sig udslag i en nødvendig tilpasning af de strukturer, der har eksisteret i lang tid, til de ændrede krav og til forandringerne i den geopolitiske situation på de forskellige kontinenter; og den, der har at gøre med den gentagne mangel på evner, som Europa udviser, da det endnu en gang ikke lykkes Europa at tale med én stemme eller at gribe ind med den nødvendige diplomatiske styrke. FN kan i den henseende udgøre den ideelle basis for udviklingen af den fælles EU-udenrigspolitik, der ville styrke alt det økonomiske, man har opnået hidtil.
<P>
Hvis vi skal komme nærmere ind på de økonomiske reformer, er det efter vores mening hensigtsmæssigt at fremhæve reformen af FN's Sikkerhedsråd, der skal gøres mere demokratisk og antielitært. Dette emne er i øvrigt allerede opført under punkt 59 i forsamlingens arbejdsprogram. Mange lande ønsker i øvrigt denne reform, og det i en sådan grad, at medlemstallet i Coffee Group på det seneste er steget fra de oprindelige 30 til 49. På topmødet i Durban mellem de 113 alliancefrie lande forkastede et stort flertal forslaget om at opgive anvendelsen af artikel 108 i FN-pagten, der foreskriver, at vedtagelsen af principperne i reformen skal ske med et flertal på to tredjedele af medlemslandene.
<P>
Reformproblematikken er naturligvis lang og kompleks, og den kan ikke sammenfattes på halvandet minut. Vi har nu fået en fælles valuta. Det næste skridt kan ikke være andet end en fælles udenrigspolitik, og FN er det sted, hvor vi kan lægge grundstenen til dette vigtige mål.

<SPEAKER ID=29 NAME="van den Broek">
Hr. formand, jeg vil gerne udtrykke min respekt og takke hr. De Melo og alle andre medlemmer, der har bidraget til denne komplette og fremtidsrettede betænkning. Den kommer på et tidspunkt, hvor globaliseringens udfordringer holder alle beskæftiget. Det er også et tidspunkt, hvor mange erkender de negative aspekter, uden at der er enighed om løsningerne. Vi skal sørge for, at globaliseringens store potentielle fordele kan realiseres, og at de også kommer alle lande til gode.
<P>
Jeg er enig i, at løsningerne skal findes inden for en forbedret multilateral ramme. I denne kontekst skal FN, men også de internationale, finansielle institutioner og Verdenshandelorganisationen spille en førende rolle.
<P>
Medlemsstaternes regeringer skal sørge for, at de løbende reformer fortsættes. De mange vigtige aspekter, som De nævner i betænkningen, såsom menneskerettigheder, men også økonomiske, sociale og sikkerhedsmæssige aspekter, skal integreres i den generelle politik. De mange internationale organisationer skal gøre en indsats for at afstemme deres holdninger og foranstaltninger efter hinanden. Vi mener, at FN?s år 2000-møde, som finder sted i efteråret 2000, er en god lejlighed til at angive udfordringerne i global forvaltning og også til at definere FN?s rolle i det 21. århundrede.
<P>
Vi håber også, at den udvidende Europæiske Union kan spille en vigtig rolle i denne debat og også kan gøre sine erfaringer gældende. Erfaringer med problemer og muligheder i den multilaterale integration af de nævnte politiske aspekter i den generelle politik. Men for at opnå en troværdig stilling for Unionen i denne debat er der selvfølgelig, hvilket Parlamentet også flere gange har nævnt, brug for en stærkere, mere konsekvent og genkendelig fælles udenrigs- og sikkerhedspolitik i Unionen. Det kræver, at der tages de nødvendige institutionelle og instrumentelle skridt. Vi håber, at de vil blive taget inden længe.
<P>
Tillad mig at gøre en bemærkning om de institutionelle bestemmelser i slutningen af den foreliggende betænkning, selvom jeg indrømmer, at den hovedsageligt er rettet til medlemsstaterne. EU-memorandummet er en integreret del af den erklæring, som Rådets formand aflægger hvert år på FN?s generalforsamling. Det er en meget bred sammenfatning af nye EU-politikker og foranstaltninger og omhandler en bred skala af nye emner og geografiske spørgsmål. Det er som sådan et meget nyttigt referencedokument. Men på grund af diversiteten i de behandlede spørgsmål kan det efter min mening vanskeligt tjene som grundlag for en fælles strategi i henhold til artikel 13 i Amsterdam-traktaten. Sådanne fælles strategier kan udvikles for klart definerede emner og skal være mindre beskrivende. Det blev i øvrigt også bemærket i Rådet i går, da vi på ny bøjede os over den strategi, som skal vedtages i Køln med hensyn til EU?s forhold til Rusland.
<P>
Vedrørende opfordringen til Kommissionen om at lave en rapport om Unionens holdning med hensyn til de specifikke punkter i betænkningen inden for rammerne af de kommende møder i FN og andre relevante forsamlinger vil Kommissionen fortsætte med at forelægge Rådet og Parlamentet meddelelser før vigtige internationale begivenheder, som kræver en fælles EU-holdning. Kommissionen informerer naturligvis fortsat de pågældende udvalg i Parlamentet, når der sker betydelige udviklinger i EU?s udenrigs- og sikkerhedspolitik.

<SPEAKER ID=30 NAME="Formanden">
Forhandlingen er afsluttet.
<P>
Afstemningen finder sted kl. 15.00.

<CHAPTER ID=3>
Retningslinjer for budgetforslaget for år 2000
<SPEAKER ID=31 NAME="Formanden">
Næste punkt på dagsordenen er forhandling under ét om følgende betænkninger:
<P>
A4-0109/99 af Bourlanges for Budgetudvalget om retningslinjerne for 2000-budgetproceduren: Sektion III: Kommissionen; -A4-0120/99 af Müller for Budgetudvalget om retningslinjerne for 2000-budgetproceduren: Sektion É - Europa-Parlamentet - bilag: OmbudsmandenSektion ÉÉ - RådetSektion IV - DomstolenSektion V - RevisionsrettenSektion VI - Det Økonomiske og Sociale Udvalg, Regionsudvalget og Den Fælles Organisationsstruktur
<SPEAKER ID=32 NAME="Bourlanges">
Hr. formand, vi har netop afsluttet trepartsforhandlingerne med Kommissionen og Rådet, eller i hvert fald det, der er tilbage af dem, og jeg føler mig som hovedordfører for de dødes rige, som kardinal de Bernis ville have udtrykt det, eftersom vi befinder os i en usædvanlig usikker situation.
<P>
For det første er den institutionelle usikkerhed på sit højeste, eftersom dette Parlament afgår den 13. juni i år. Budgetproceduren vil derfor blive gennemført med et Parlament, der fra juli måned må forventes at se grundlæggende anderledes ud, og med kontaktpersoner, der ikke nødvendigvis er de samme. Usikkerhed ligeledes som følge af Kommissionens tilbagetræden, idet Kommissionen således vil blive nødt til at udarbejde FBF, det foreløbige budgetforslag, i en slags politisk vægtløs tilstand. Jeg vil i øvrigt gerne takke kommissær Liikanen for at have vedkendt sig det ansvar, han er blevet pålagt. I samme åndedrag vil jeg gerne sige, at jeg gerne ser ham udtale sig, selvom han træder tilbage, da det er Kommissionens ansvar at udarbejde FBF, hvordan den end ser ud. Det er derfor godt, at hr. Liikanen udtaler sig.
<P>
De institutionelle forhold er ligeledes forbundet med meget stor usikkerhed. Vi ved ikke, om der bliver udarbejdet finansielle overslag. Vi ved ikke, om der bliver indgået en aftale om Agenda 2000. Vi ved ikke, om der bliver indgået en aftale mellem Parlamentet og Rådet om den samlede forvaltning af systemerne. Vi ved med andre ord ikke, om det kommende budget bliver et årsbudget med udgangspunkt i artikel 203 eller et budget i rækken af de fremtidige finansielle overslag.
<P>
Under disse forhold er det yderst vanskeligt for Parlamentet at opstille tilfredsstillende og nøjagtige prioriteringer. Vi har lagt vægt på to nøgleord: disciplin og koncentration af prioriteterne. Vi vil have et stramt budget. Vi giver udtryk for det på flere niveauer. Vi vil have et koncentreret budget.
<P>
Under udgiftsområde 3, som vi er særligt interesserede i, sætter vi fokus på nødvendigheden af at prioritere de decentraliserede informationsaktiviteter, modtagelsen af flygtninge og finansieringen af Eurodac-systemet. Vi ønsker i forbindelse med processen med at gøre budgettet grønnere, at denne udvides til andre områder. Vi opfordrer endvidere Kommissionen til i forbindelse med dette budget at forberede sig på udvidelsen af Den Europæiske Unions kompetenceområder inden for sundhedsanliggender og forbrugerbeskyttelse. Endelig ønsker vi, at der i forbindelse med forskningsprogrammet bliver fundet en balance mellem kravene til systemets finansiering, kravet om overholdelse af de fastlagte bevillinger og tilvejebringelse af tilstrækkelig bevægelsesfrihed i forbindelse med de førte indenrigspolitikker, for rammeprogrammet for forskning og udvikling må ikke overskygge alle de øvrige udgifter under udgiftsområde 3.
<P>
Under udgiftsområde 4 er vi i overensstemmelse med det kompetente udvalgs anmodning meget åbne over for en koncentration af bistanden til de fattigste lande. Det er disse punkter, vi vil prioritere højt. Men det skal siges endnu en gang, at alt dette skal lægges i fastere rammer. Det vigtigste i vores meddelelse er den disciplin, vi ønsker at gennemføre. Efter vores opfattelse er der stadig et stort stykke arbejde at gøre inden for forvaltningsområdet.
<P>
For det første skal der under udgiftsområde 1 strammes op omkring forvaltningen af bevillingerne til landbruget uden at lade hånt om tilstrækkelighedsprincippet. Under udgiftsområde 2 skal omlægningen af klassificeringen af et vist antal fonde gøre det muligt at styre udgifterne, ikke i forhold til fordelingen af de administrative forvaltninger, men i forhold til strukturfondenes målsætninger, og vi anmoder i denne forbindelse om en omlægning af klassificeringen. Det er frem for alt inden for udgiftsområde 5, der skal gøres en stor indsats.
<P>
Der støder vi på forvaltningsspørgsmålet. Vi kræver en gradvis nedlæggelse af kontorerne for faglig bistand. Vi kræver en revurdering af personalebehovene i forbindelse med de enkelte aktiviteter. Og vi kræver især, at Kommissionen inden den 30. juni kommer ud af busken og kommer med en utvetydig angivelse af, hvor meget personale den har behov for for at udføre sit arbejde. På dette punkt er det nødvendigt at tage bladet fra munden og få Kommissionens nøjagtige krav frem i lyset, så budgetmyndighederne kan udtale sig på baggrund af de korrekte oplysninger og fordele de til rådighed stående midler på de opgaver, der skal løses. Det er denne vigtige meddelelse om disciplin og gennemsigtighed, vi i første omgang gerne vil have frem.
<P>
Bifald

<SPEAKER ID=33 NAME="Müller">
Hr. formand, hr. kommissær, kære kolleger. I disse uger oplever de europæiske institutioner en opmærksomhed, som måske for første gang på adækvat måde afspejler den politiske betydning, som i dag tilkommer de beslutninger, der træffes af Unionens institutioner. Hertil knytter sig opgaver, som går langt ud over bare udskiftningen af ansigter. Med rette forventer borgerne - ligesom for øvrigt institutionernes tjenestemænd - nu også strukturelle reformer af os, og heri inkluderer jeg udtrykkeligt Rådet og Europa-Parlamentet. Befolkningerne forventer i dag en moderne forvaltningsledelse, som gør den offentlige forvaltnings effektivitet sammenlignelig med den i det private erhvervsliv.
<P>
De fem vismænds rapport sætter begrebet ansvar i centrum for deres redegørelser. Her ligger for mig også kernen i reformbehovet. Vi behøver i fremtiden og som det allerførste punkt en mulighed for mere præcist at kunne placere succes og ansvar, ikke kun på kommissærplan, men også på tjenestemandsplan, ikke kun i Kommissionen, men også i Europa-Parlamentet. Derfor har jeg sammen med min kollega Jean-Louis Bourlanges foreslået at inddrage erfaringer, som de enkelte medlemsstater eller regioner har gjort på budgetteringsområdet eller, som det hedder, activity based budgeting , og at støtte Kommissionen i dens bestræbelser i samme retning.
<P>
Jeg er sikker på, at dette også er i medarbejdernes interesse i Parlamentet og i alle øvrige institutioner. Decentraliseret og gennemsigtig ansvarlighed styrker motivationen, som forskellige erfaringer i medlemsstaterne og regionerne viser. Den opmærksomhed, som vores institution for øjeblikket får i forbindelse med varetagelsen af sin kontrolfunktion, er også et ansvar, som vi må leve op til. Vi ved alle, at også vi stadig har en del hjemmearbejde at gøre. Når der f.eks. i Parlamentets budgetoverslag for år 2000 er anslået EUR 3, 8 millioner alene til indretningen af et supermarked, så må vi også her varetage vores kontrolfunktion, som jeg sammen med Budgetudvalget foreslår. Foranstaltninger, som ikke har sammenhæng med institutionens virksomhed, bør ikke kunne finansieres af Parlamentets budget, men skal være selvbærende.
<P>
I de indledende forberedelser til budgetdrøftelserne bad jeg administrationen om at beregne omkostningerne i en mulig budgettering af den europæiske tjenestemandsstatut, som endnu skal vedtages af Rådet. Det drejer sig om beregninger i størrelsesordenen på EUR 60 millioner i det obligatoriske og EUR 45 millioner i det fakultative tilfælde. Vi bør for dette år 2000 ved budgetteringen af disse midler vise Rådet, at vi mener det alvorligt med statutten, og hvis jeg har forstået hr. Verheugen rigtigt i går, anstrenger også det tyske rådsformandskab sig for, at statutten vedtages endnu under dets rådsformandskab.
<P>
Lad mig endvidere komme ind på et følsomt emne. Jeg mener den frivillige pensionsfond for Parlamentets medlemmer. Her drejer det sig om en nærmest privat fond, hvis ledelsesafgørelser, f.eks. fastsættelsen af bidrag og pensionsrettigheder, træffes af Præsidiet. Det har for øvrigt tidligere også ført til det kendte underskud. Uafhængigt af min som bekendt kritiske holdning til fonden som sådan, skal jeg indtrængende opfordre kollegerne til at tilslutte sig reformalliancen mellem alle grupper og i det mindste muliggøre den institutionelle adskillelse af Parlamentet og den frivillige pensionsfond, som De finder i ændringsforslag 6. Dette synspunkt deles i øvrigt også af kolleger i fondens bestyrelse.
<P>
I parentes bemærket bør vi også i forbindelse med emnet parlamentsmedlemmernes interesseerklæring gå i offensiven, nærmere sagt på Internettet. Kommissionen har kollektivt påtaget sig ansvaret for sine forsømmelser, fordi Parlamentet har varetaget sin kontrolfunktion. Om to måneder udøver vælgerne deres kontrolfunktion over for os. Lad os derfor gøre alt for med hensyn til budgettet for år 2000 at signalere, at vi opbygger en moderne, effektiv og gennemsigtig forvaltning i institutionerne.
<P>
Bifald

<SPEAKER ID=34 NAME="Ferber">
Hr. formand, hr. kommissær, kære kolleger. Vores generelle ordfører for budgettet for år 2000, min ven Jean-Louis Bourlanges, henviste i sin udmærkede redegørelse til de institutionelle problemer, især også på det område, som især interesserer mig som ordfører for Udvalget om Forskning, Teknologisk Udvikling og Energi. Vores anliggende er, for nu at formulere det helt enkelt, at resultaterne af lovgivningsprocessen med henblik på det femte rammeprogram for forskning også overholdes, og at Parlamentets rettigheder tilgodeses fuldt ud. Det har vi kæmpet for inden for forligsproceduren. Det var særdeles drøje forhandlinger. Det drejede sig der om den såkaldte guillotineklausul, altså spørgsmålet om, hvordan det finansielle overslag indvirker på den samlede finansielle ramme for det femte rammeprogram for forskning. Her lykkedes det os fuldt ud at hævde Parlamentets rettigheder, og vi insisterer naturligvis også ved de nu forestående budgetdrøftelser på, at Parlamentet inddrages fuldt ud.
<P>
På energiområdet drejer det sig for os endnu en gang om, at det ansvar, som Den Europæiske Union f.eks. har påtaget sig inden for området reduktion af drivhusgasser, også dækkes i budgettet. Erklæringer er én ting, den politiske gennemførelse, udmøntningen via budgetposter noget andet - og det må vi gøre. Med beslutningen om et rammeprogram for energi har vi skabt de retlige forudsætninger for det, og vores andragende er naturligvis, at dette komme tilsvarende til udtryk i budgettet. Det var i få ord ønskerne fra Udvalget om Forskning, Teknologisk Udvikling og Energi for budgettet for år 2000, og jeg håber, at kollegerne også kan støtte dette i den videre procedure.

<SPEAKER ID=35 NAME="Carlotti">
Hr. formand, hr. kommissær, hr. Bourlanges fastholder i sit forslag til beslutning en række store principper og især princippet om, at budgettet for år 2000 skal sikre opretholdelse af en slagkraftig samarbejds- og udviklingspolitik. Denne politik er i realiteten udtryk for selve Den Europæiske Unions identitet med fokus på begrebet solidaritet, der er projektets kerne. Den bidrager til en styrkelse af Den Europæiske Union på verdensplan.
<P>
Udvalget om Udvikling og Samarbejde ønsker enstemmigt at meddele Kommissionen, at planerne om udvidelse og reformen af strukturfondene og af den fælles landbrugspolitik under ingen omstændigheder må medføre en fuldstændig opgivelse af Den Europæiske Unions forpligtelse på dette område. Kommissionens forslag om at prioritere støtte til lande, der ligger tæt på Unionen, bør under ingen omstændigheder medføre en nedskæring af bevillingerne til AVS-lande. Udvalget om Udvikling og Samarbejde prioriterer en reduktion af fattigdommen. De fattigste lande bør endvidere prioriteres højere under udgiftsområde 4.
<P>
Det er en ambitiøs målsætning, da det drejer sig om at halvere antallet af mennesker, som lever i den yderste fattigdom inden år 2015. Og vi kan måske i denne forbindelse opfordre medlemsstaterne til at opfylde De Forenede Nationers henstillinger om, at deres bidrag til udviklingspolitikken skal nå op på mindst 0, 70 % af deres BNP.
<P>
Vi bekræfter således igen vores ønske om, at EUF opføres på budgettet, vi gentager vores ønske om, at f.eks. Phare-, Tacis-og Meda-programmernes ikkeanvendte bevillinger genopføres til projekter og programmer til fordel for lavindkomstlande. Vi ønsker en tilstrækkelig humanitær støtte. Vi vil naturligvis slås for vores hovedsynspunkter vedrørende f.eks. miljøet, de tropiske skove, ligestillingen mellem mænd og kvinder, landminerne osv.
<P>
For så vidt angår rehabiliterings- og genopbygningsaktiviteterne, bør den manglende sammenhæng og spredningen som følge af regionsbestemt tildeling af bevillingerne tilskynde os til at foretage en omfordeling af budgetposterne. Endelig er vi meget optaget af ngo'ernes arbejde, og vi ser gerne, at post B7-6000 forsynes med tilstrækkelige betalingsbevillinger. Vi vil sørge for, at de små ngo'er ikke straffes i forhold til de store i de nye bestemmelser, Kommissionen vedtager.
<P>
Til slut støtter jeg fuldt ud de bemærkninger, ordføreren fremkom med vedrørende udgiftsområde 5, især vedrørende Kommissionens personaleunderskud. Og jeg vil gerne understrege, at problemet er særlig kritisk i forbindelse med GD VIII og ECHO.

<SPEAKER ID=36 LANGUAGE="EN" NAME="Wynn">
Tak hr. formand, jeg taler på vegne af vores gruppe vedrørende begge betænkninger. Jeg vil først og fremmest nævne fru Müllers betænkning og takke hende for det store arbejde. Vi stemmer ikke altid for hendes tekster eller ændringsforslag, men hun ved, at vi som de fleste grupper i Budgetudvalget har samme mål. Vi har blot forskellige måder at nå dem på.
<P>
Ordførerens og udvalgets holdninger er formuleret tydeligt i starten af betænkningen, hvor hun anmoder institutioner og udvalg - og jeg understreger ordene »institutioner« og »udvalg«, ikke »organer« som i fru Müllers ændringsforslag - om at udarbejde en strategi til forbedring af effektiviteten ved hjælp af øget gennemsigtighed, motivation, mobilitet og videreuddannelse. Det er det, vi ønsker af retningslinjerne. Nogle af de øvrige kommentarer var unødvendige, og derfor stemte vi imod en del af denne betænkning.
<P>
Det er kritisabelt, at fru Müller som ordfører har fremsat otte ændringsforslag. Ordføreren har ikke beføjelse til det, men skal opfattes som udvalgets repræsentant. Hun bør repræsentere udvalgets betænkning til Parlamentet og ikke fremsætte ændringsforslag i udvalgets navn.
<P>
Alle de ændringsforslag, som hun har fremsat, kan inddeles i to kategorier. De ændringsforslag, der allerede er afvist af Budgetudvalget, og som vi naturligvis vil stemme imod, fordi vi stemte imod dem tidligere, og de helt nye ændringsforslag. Vi har ikke haft nogen forhandling om disse nye ændringsforslag, og det betyder, at vi endnu en gang vil stemme imod dem i plenarforsamlingen. Jeg vil helst ikke tro, at disse ændringsforslag blev fremsat som en politisk skinmanøvre eller for at få PR, for borgerne i Quartier Leopold vil i henhold til ændringsforslagene få mulighed for at benytte faciliteterne inden for Parlamentet, f.eks. butikkerne. Jeg vil sandelig også nødig have, at vi bliver kritiseret for ikke at støtte de mennesker, der bor her omkring. Bortset fra det er disse ændringsforslag ikke retningslinjer og bør ikke indgå i betænkningen.
<P>
Jeg vil nu beskæftige mig med hr. Bourlanges' betænkning, og jeg takker ham for det store arbejde. Det er ikke lige den tekst, vi ville have skrevet, men vi vil stemme for betænkningen, som han allerede ved. Som hr. Bourlanges selv har sagt i sit indlæg, er Parlamentets prioriteringer fastsat i afsnit 2, især i forbindelse med jobskabelse. Det er det, vi skal fokusere på. Men der er også en henvisning til kontorerne for faglig bistand, som er et spørgsmål, der ikke vil forsvinde, og som vil være på alles læber og i strategien for budgettet for år 2000 og fremover. Men hvis vi opnår det, vi stræber efter med nedlæggelsen af kontorerne for faglig bistand, hvor Kommissionen kan gøre arbejdet, må Rådet og Parlamentet erkende de potentielle konsekvenser af en sådan fordeling.
<P>
Dette bringer os til kategori 5. Hvis kategori 5 ikke øges med 1, 5 %, vil 4.000 arbejdspladser gå tabt mellem 2000 og 2006. Vi har stadig problemet med 850 ubesatte pladser inden for Kommissionen. Derfor er den interinstitutionelle aftale så vigtig, og også det arbejde, som hr. Colom I Naval og andre personer har udført på trepartsmødet her til morgen. Det er vigtigt, at vi indgår en aftale.
<P>
Vi stemmer om denne betænkning inden topmødet i Berlin, og vi forventer, at der vil foreligge en aftale i Rådet om Agenda 2000 og mellem Rådet og Parlamentet om den interinstitutionelle aftale. Hvis ikke, vil man være nødt til at forholde sig til betragtning C og afsnit 1 i Bourlanges' betænkning. Man kan sammenligne denne situation med situationen i 1994 eller i forbindelse med budgettet for 1994, hvor vi nåede slutningen af december, før vi vidste, hvordan den endelige situation ville se ud. Lad os håbe, at vi kan nå en konklusion længe inden december.

<SPEAKER ID=37 NAME="Müller">
Hr. formand, Terence Wynn har jo på nogle punkter kritiseret min holdning og min adfærd. Det vil jeg derfor gerne korrigere. For det første er alle ændringsforslag, som jeg indgiver, ændringsforslag, som er behandlet i udvalget. Det nye vedrørende den offentlige adgang til et supermarked blev ikke indgivet i mit navn, men det har et medlem af min gruppe indgivet. For det andet var den pressekonference, jeg afholdt, en pressekonference sammen med Jean-Louis Bourlanges for at præsentere betænkningen, og i Budgetudvalget har vi til punkt og prikke med flertal besluttet de punkter, som angår supermarkedet, og for så vidt har jeg kun gengivet det til pressen, som også var grundlag for afstemningsresultatet i Budgetudvalget.

<SPEAKER ID=38 NAME="Formanden">
Det var ikke til forretningsordenen, fru Müller.

<SPEAKER ID=39 LANGUAGE="EN" NAME="Elles">
Hr. formand, vores ordførere har altid givet os fremragende introduktioner fra Budgetudvalget. Hr. Bourlanges har helt korrekt understreget den usikkerhed, vi står over for med hensyn til denne budgetprocedure. Efter at have været i Budgetudvalget siden 1984 må jeg indrømme, at vi er blevet vant til usikkerhed i forbindelse med vores budgetspørgsmål. Vi afviser budgetter, vi går videre til en tolvtedel, vi har en lang række forhandlinger med Rådet, men faktisk lykkes det os på en eller anden måde at komme videre. Jeg er sikker på, at vores ordfører vil gøre det samme under disse vanskelige omstændigheder, især da vi aldrig kunne fungere uden en Europa-Kommission. Jeg hilser velkommen, at Kommissionen, selvom den er opløst, har gjort sig den ulejlighed at være her i dag og deltage i denne forhandling.
<P>
På vegne af min gruppe har jeg to kommentarer til budgettet for Parlamentet og budgettet for Kommissionen. Jeg vil gerne sige til hr. Wynn, at vi støtter de fleste af fru Müllers ændringsforslag. Disse ændringsforslag er drøftet i udvalget, og vi mener, at de er rimelige og fortjener vores støtte. Jeg er dog ked af, at Rådet ikke er til stede i dag, for jeg ville gerne have undersøgt muligheden for en statut for Europa-Parlamentets medlemmer og medarbejdere som foreslået i betænkningen, og som vi gerne vil have Rådets afgørelse om så hurtigt som muligt.
<P>
Angående budgettet for Kommissionen er det tydeligt, at vi endnu en gang har et stramt budget foran os. Kommissionen, Rådet og Parlamentet har haft stramme budgetter de seneste år. Dette budget vil ikke være en undtagelse. Prioriteringerne vil ligne dem i Kommissionens budgetudkast. Det store spørgsmål i forbindelse med budgettet for år 2000 vil omhandle de administrative udgifter og opfølgningen til beretningen fra ekspertgruppen. Hvor store ressourcer er der behov for? Hvad er de virkelige behov? Hvilke programmer vil Kommissionen iværksætte? Det vil vi uden tvivl drøfte senere på året, men på dette tidspunkt kan jeg konkludere, at vi - for min egen gruppes vedkommende - vil se mere kritisk på dette aspekt af budgettet end de andre aspekter.

<SPEAKER ID=40 LANGUAGE="EN" NAME="Brinkhorst">
Hr. formand, vi lever i en tid midt imellem to tidsaldre, som hr. Reinhold Niebur har sagt, og som andre kolleger også har understreget. Jeg hilser velkommen, at to erfarne kolleger som hr. Bourlanges og fru Müller vil føre dette Parlament og det næste gennem denne vanskelige periode med budgettet.
<P>
Jeg har to specifikke kommentarer. Først og fremmest vil den kommende periode være mindre koncentreret om nye midler end før i tiden og mere koncentreret om administrationen af eksisterende midler. Det er derfor meget vigtigt i denne usikre periode, at Parlamentet selv understreger sit ansvar inden for dette område. I de seneste fem år har Parlamentet opnået store fremskridt i forbindelse med kvaliteten af gennemførelse og deltagelse af andre udvalg end Budgetudvalget. De andre udvalgs deltagelse er essentiel for fremtiden, hvis vi skal opfylde vores forpligtelser.
<P>
Det er naturligvis meget vigtigt med en bedre institutionel balance. Det er måske ironisk, at Rådet er fraværende netop i dag, dagen før drøftelse af Agenda 2000 og hele den økonomiske struktur. Vi må gå videre, og jeg håber, at Parlamentet vil forfølge dette punkt. Derfor skal det understreges, som hr. Bourlanges var inde på, at vi måske vil have et budget ifølge artikel 203.
<P>
Med hensyn til fru Müllers betænkning er det vigtigste punkt den aktivitetsbaserede budgettering som angivet i betænkningen. Jeg er glad for, at kommissær Liikanen understregede dette tidligere. Vi skal fremhæve paradokset i Rådet. På den ene side ønsker Rådet nedskæringer, og dette kan - som hr. Wynn har sagt - føre til store nedskæringer for de ansatte. På den anden side kan vi gennem Vismandsudvalget se et paradoks i, at, hvis vi overlader alt til kontorerne for faglig bistand, får vi problemer med administrationen. Parlamentet vil fokusere på dette paradoks i den kommende periode. Jeg håber og tror, at fru Müller vil være en god vejleder i denne proces.
<P>
Hr. formand, da det formentlig er min sidste budgetforhandling her, vil jeg gerne give udtryk for mit store håb om, at det nye Parlament fortsat vil opnå fremskridt under kyndig vejledning fra de to kolleger, der er udpeget for år 2000.

<SPEAKER ID=41 LANGUAGE="FR" NAME="Giansily">
Hr. formand, kære kolleger, her ved indledningen af budgetproceduren for budgettet for år 2000 kan jeg ikke skjule min dybe bekymring. En bekymring, der skyldes den totale usikkerhed, der præger den aktuelle situation. Vi ved stadig ikke, om der bliver udarbejdet en ny interinstitutionel aftale, og om der bliver udarbejdet nye finansielle overslag for perioden 2000-2006. Ordføreren ved i øvrigt heller ingenting, sådan som det fremgik for et øjeblik siden. Og med denne omskrivning af Sacha Guitry vil jeg sige, at Rådet vakler, at Kommissionen er død, og ordføreren selv virker ikke alt for rask.
<P>
Disse bekymringer skyldes især den holdning, som flertallet af Rådets delegationer mere eller mindre har givet udtryk for, der tager udgangspunkt i det overordnede ønske - for ikke at sige det ene ønske - at betale mindst muligt til Europa, det vil sige et budget med nulvækst eller stagnation for de europæiske finanser.
<P>
Som følge af den manglende aftale om de nye finansielle overslag er det imidlertid klart, sådan som vores fremragende kollega, Jean-Louis Bourlanges, meget præcist udtrykte det, at finansieringsrammen for budgettet for år 2000 fremkommer ved justering af lofterne over udgiftsområderne som fastsat i artikel 25 i den interinstitutionelle aftale af 29. oktober 1993. Det betyder for budgetmyndigheden, at de beløb, der er godkendt til pilotprojekter og forberedende aktioner, skal respekteres.
<P>
Det vil med andre ord sige, at budgettet for år 2000 bør fortsætte rækken af stramme budgetter, der kombinerer målet om budgetdisciplin med sikkerheden for, at de nødvendige midler til gennemførelse af Unionens politik tilvejebringes, jf. EU-traktatens artikel F, stk. 3, sådan som ordføreren bemærkede det. Det betyder med endnu andre ord, uanset den problematiske aktuelle situation, at det er tilladeligt - ja endog anbefalelsesværdigt - for budgetmyndighedernes to parter at opstille et seriøst, stramt og effektivt budget for år 2000 i direkte forlængelse af Den Europæiske Unions politiske forpligtelser efter den interinstitutionelle aftales ånd og bogstav.
<P>
Jeg tror desværre ikke, at Rådet tolker det sådan, og når vi entusiastisk støtter de retningslinjer, Jean-Louis Bourlanges foreslår, forkaster vi med den samme eftertrykkelighed den mangel på politisk ansvar og fællesskabssolidaritet, visse af Rådets delegationer indtil videre har givet udtryk for. Jeg må f.eks. sige, at jeg blev yderst chokeret over indholdet i La Tribune i Le Figaro i går, hvor fru Hewitt, britisk minister, slet og ret efterlyste en afvikling af den fælles landbrugspolitik til fordel for en gennationalisering.
<P>
Selvom Rådets prioriteringer for budgettet for år 2000, der hænger tæt sammen med resultaterne af forhandlingerne om Agenda 2000, endnu ikke ligger fast, synes det klart, at hovedtemaet for flertallet af delegationerne kan sammenfattes i princippet om, at udviklingen af fællesskabsbudgettets udgifter ikke må være kraftigere end udviklingen i de nationale budgetter. Igen og igen støder vi på Fontainebleau-syndromet.
<P>
Denne anskuelse, der stemmer så dårligt overens med Den Europæiske Unions udviklingsinteresser, vil resultere i en meget vanskelig procedure med et usikkert udkomme, hvis vi skal undgå at blive pålagt et resignationsbudget, der lader hånt om nødvendigheden af Unionens objektive politikker, og som er fuldstændig underlagt finansministrenes valgluner.
<P>
Vi er realister, vi accepterer disciplin, men i modsætning til Rådet vil vi se fremgang under overholdelse af denne disciplin og de politiske forpligtelser, stats- og regeringscheferne selv har påtaget sig, samt de aftaler, Rådet selv har indgået. En forbigåelse af alt dette ville være det samme som at forbigå Europa. Endelig, for så vidt angår den meget gode betænkning fra Edith Müller, der er forbundet med mindre usikkerhedsmomenter, støtter vores gruppe betænkningen med udvalgenes ændringsforslag.

<SPEAKER ID=42 LANGUAGE="DE" NAME="Müller">
Da jeg ikke kan dele mig, må jeg nu kommentere betænkningen af min kollega Jean-Louis Bourlanges. De strategiske ansatser til omgrupperinger i dette budget skal på grund af den høje andel af obligatoriske udgifter og flerårige programmer først og fremmst angå indenrigs- og udenrigspolitikkerne. Jeg glæder mig derfor udtrykkeligt over vores fælles krav om at hæve udviklingspolitikkernes andel i Fællesskabets budget. Men her må det gælde, at vi skal øge den udviklingsmæssige virkning af hver euro, hvad angår bæredygtighed - og her mener jeg både den økologiske og den økonomiske betydning af dette begreb.
<P>
Good governance skal i højere grad end hidtil være en betingelse for bevilling af bistand, såfremt den går ud over nødhjælp. Vores fødevarehjælp skal endnu mere præcist fokusere på de makroøkonomiske følger og stille de landbrugsbudgetmæssige interesser i baggrunden. Jeg minder blot om vores debat om Ruslandshjælpen. Som i øvrigt også Verdensbanken fastslår i sin rapport Assessing Aid , bør udviklingsbistand så vidt muligt gøres multilateral, det vil sige også flyttes fra medlemsstaterne til Unionen. For at bevare vores troværdighed, bør vi imidlertid også sige, hvor vi er villige til at foretage besparelser, efter min mening i allerførste række ved det omstridte KEDO-projekt. Men også programmerne til eksportfremme skal kigges grundigt efter i sømmene, og ikke kun med henblik på den europæiske merværdi, men også på baggrund af spørgsmålet om, hvorvidt dette overhovedet bør være en opgave for fælleseuropæiske aktiviteter.
<P>
Hvor parate er vi i virkeligheden til at tage det alvorligt, som vi nu i dagevis har krævet, nemlig koncentration om det væsentlige? Jeg håber meget, at vi i dialogen om betænkningen og om Jean-Louis Bourlanges' prioriteringer kan foretage et vigtigt skridt i forbindelse med udviklingspolitikken.

<SPEAKER ID=43 LANGUAGE="IT" NAME="Dell'Alba">
Hr. formand, ærede kolleger, denne debat finder sted i en vanskelig situation, som vi alle godt er klar over. Ud fra den betragtning vil jeg gerne takke kommissær Liikanen for hans tilstedeværelse og for hans arbejde. Det samarbejde, som vi har haft i Budgetudvalget i disse år, har været meget frugtbart, selvom vi som Parlament er nødt til at foretage en selvransagelse - og det har vi ikke gjort i tilstrækkelig grad, hvis man kigger på de sidste ugers resultater. I den forbindelse er man i Bourlanges' betænkning negativt indstillet over for et af de principper, der har styret Parlamentet, Budgetudvalget og vores filosofi i de senere år, nemlig det princip, hvor man tror, at man kan blive ved med at øge antallet af initiativer og aktiviteter, og samtidig give offentligheden garanti for nulvækst, og hvor man tror, at man hele tiden kan gøre det hele bedre, når man stadig kun råder over de samme vedtægtsmæssige og interne ressourcer samt personaleressourcer. Det er efter min opfattelse første gang, at der i disse retningslinjer ikke lægges vægt på dette princip, som efter min mening har været en af årsagerne - om ikke hovedårsagen - til mange negative konsekvenser, og ud fra den betragtning er jeg derfor glad for den holdning, der kan gøre sig gældende i de kommende år, og som også formanden Fischer meget ansvarligt understregede i går.
<P>
Endelig vil jeg også kun sige et par ord om Müllers betænkning. Vi har vedtaget en harmonisk og sammenhængende betænkning i udvalget. Dette er den retning, som vores gruppe vil følge, idet vi støtter betænkningen, sådan som den blev vedtaget i udvalget.

<SPEAKER ID=44 LANGUAGE="NL" NAME="van Dam">
Hr. formand, med hensyn til betænkningen af hr. Bourlanges er ét af de største problemer i budgetproceduren 2000 de mange penge, som endnu ikke er brugt. For så hurtigt som muligt at gøre noget ved dette foreslår ordføreren at medtage 50 % af bevillingerne i budgettet for år 2000. Når de forventede »nye midler« tælles sammen med førnævnte, kommer man frem til et budget på EUR 95 milliarder.
<P>
Bortset fra spørgsmålet om, hvorvidt et så stort budget kan godkendes af Rådet, mener jeg ikke, at dette er løsningen. Hvordan kan det være, hr. formand, at betalingerne er så meget bagud i forhold til fastsættelserne? De peger på den restriktive budgetpolitik i de forløbne år, men er det den egentlige grund? I de sidste år har budgetmyndigheden pålagt Kommissionen en bunke fastsættelser. Er den egentlige grund ikke, at Kommissionens tjenester ikke er i stand til at forvalte disse tilfredstillende? I betragtning af det rådgivende udvalgs konklusioner er jeg bange for, at det er tilfældet. En tvunget forhøjelse af betalingsbevillingerne i år 2000 er derfor ikke på sin plads. Det skaber bare problemer.
<P>
Løsningen skal findes i en fornuftig form for selvdisciplin. Fastsættelsen af bevillingerne skal tilpasses Kommissionens evne til gennemførelse. Unionen skal indskrænke sig til de politiske områder, hvor europæiske handlinger har en merværdi. Programmer, som ikke kan forvaltes hensigtsmæssigt, skal hurtigt afhændes.

<SPEAKER ID=45 NAME="Samland">
Hr. formand, mine damer og herrer. Budgettet for år 2000 er det første budget i et nyt finansielt perspektiv, eller det er baseret på artikel 203 i traktaten om Den Europæiske Union. Dette vil vise sig i løbet af dagen i morgen og i overmorgen. I morges havde vi et trepartsmøde, og sammen med rådsformanden diskuterede vi spørgsmålet om minimumsgrænserne, som vi vedrørende udviklingen af kategorierne 3, 4, 5 og 7 vil gøre til en betingelse for en mulig interinstitutionel aftale. For så vidt skal det, hr. Bourlanges nu har forelagt, altid ses på baggrund af alternativerne både/og eller enten/eller.
<P>
Hvis vi skulle ende i det eller-alternativ, at vi ikke har nogen institutionel aftale, så gjorde vi det i morges på trepartsmødet helt klart, at der økonomisk står flere penge til rådighed for os, end vi får, hvis vi indgår en interinstitutionel aftale. Det er meget tydeligt. Kun hvis de nationale budgetter i de næste år kontinuerligt afsluttes med et minus på 0, 9 %, og væksten bliver under 1, 5 %, kun i så fald ville der opstå en situation, hvor de udgifter, som resulterer af den halve maksimumsats, ville være lavere end via et finansielt overslag, som endnu skal aftales. Dette er mere henvendt til Rådet, som ikke er til stede, end til kollegerne, for Rådet bør vide det helt præcist, når det i morgen og overmorgen i Berlin træffer afgørelse i spørgsmålet om, hvordan finansieringsrammen i kategorierne 3, 4 og 5 skal se ud.
<P>
En anden ting vil jeg sige i den forbindelse. Jeg mener, at fru Müller allerede har været inde på det. Skulle dét, Rådet for øjeblikket diskuterer, blive grundlaget for budgettet for år 2000 og for de følgende år inden for området personaleudgifter og administrationsudgifter, betyder fastfrysningen af budgettet, at Den Europæiske Union skal skære i alt 3.880 stillinger væk. Disse fordeler sig på Parlamentet - 420 stillinger færre - på Kommissionen - 3.000 stillinger færre - på Domstolen - 182 stillinger færre - på Revisionsretten - 58 stillinger færre - og på institutionen Regionsudvalget, Det Økonomiske og Sociale Udvalg - yderligere 220 stillinger færre. Bare det står klart for dem, der taler om administrativ fastfrysning, at den koster 3.880 stillinger.
<P>
Man kan altså ikke på den ene side sige, at vi ønsker en kontinuerlig udvikling af programmerne, men på den anden side sige, at ved administrationsudgifterne fastfryser vi eller foretager endda nedskæringer. Dette er ikke en invitation - for at jeg ikke skal blive misforstået - til en udvikling forstået som »nu vil vi rigtig være flotte og ansætte mere personale«, men det handler om, at ved en fastfrysning af beløbene vil der blive skåret stillinger væk og ikke skabt supplerende stillinger. Derfor vil det også blive krævet af Parlamentet, at det tilvejebringer en passende finansieringsramme.
<P>
Jeg vil gerne sige noget om efterslæbet. Det efterslæb, der er fremkommet i dette år, har noget at gøre med, at offentlighedens opmærksomhed i forbindelse med Fællesskabets udgifter i stadig højere grad koncentrerer sig om betalingerne og i stadig mindre grad om forpligtelserne. Vores budget er imidlertid opdelt i to elementer, nemlig i de forpligtelser, vi indgår, og i de herefter graduerede betalinger. Det er ikke, som den forrige taler sagde, et problem for Kommissionen, at disse midler ikke er udbetalt, men det er et problem for medlemsstaterne eller ikkemedlemsstaterne, nemlig de central- og østeuropæiske lande, for det er dem, som ved deres aktiviteter korrigerer eller regulerer udbetalingen af midler i strukturfondene, inden for forskningspolitikken eller ved de udenrigspolitiske programmer. Der er her - bevidst eller ubevidst - opstået et efterslæb, som udgør over 40 milliarder. At afvikle dette nu kan ikke bestå i, at vi siger, det smækker vi bare oven på budgettet, for i så fald - der har De fuldkommen ret - ville vi have den situation, at vi ville få vækstrater for budgettet for år 2000, som ligger hinsides enhver forestilling, men som ikke har noget med den faktiske udvikling af udgifterne at gøre, men kun med byrder fra tidligere år, som vi slæber rundt på, og som vi nu må nedbringe. Derfor går vi ind for, som hr. Bourlanges har foreslået det, at opdele det i to dele og ikke have det i et enkelt budget for dermed tydeligt at vise, hvad der er vækst, og hvad der er gamle byrder, som vi skal afvikle.

<SPEAKER ID=46 LANGUAGE="EL" NAME="Hatzidakis">
Hr. formand, der kan ikke være tvivl om, at denne forhandling finder sted i en meget kritisk tid for Den Europæiske Union. Om to dage har vi Det Europæiske Råds forhandling og beslutninger om Agenda 2000 og de finansielle overslag. Jeg håber, disse beslutninger bliver truffet, da ubeslutsomheden jo har hersket alt for længe. Jeg personligt hører blandt dem, der mener, at politik uden penge ikke kan lade sig gøre, men det er blevet nærmest kættersk at tænke sådan i Den Europæiske Union. Som ophavsmand til udtalelsen om budgettet for år 2000 på vegne af Udvalget om Regionalpolitik vil jeg gerne minde om de tre grundlæggende kommentarer, som Udvalget om Regionalpolitik har til det nye budget.
<P>
For det første gør vi opmærksom på nødvendigheden af at sikre tilstrækkeligt med betalingsbevillinger for at undgå likviditetsproblemer i forbindelse med de igangværende programmer under strukturfondene. Og alt dette set i forhold til Agenda 2000 og de nye strukturprogrammer.
<P>
For det andet kræver vi, at det bliver muligt at genopføre ikkeudnyttede forpligtelsesbevillinger under udgiftsområde 2 i 1998-budgettet på 2000-budgettet, så Edinburgh-aftalerne overholdes.
<P>
For det tredje opfordrer Udvalget om Regionalpolitik Kommissionen til at udvise fleksibilitet med hensyn til forlængelsen af de igangværende programmer under strukturfondene, hvis der er berettiget grund hertil, hvilket vil medføre en komplet og effektiv gennemførelse af den 2. Delors-pakke.
<P>
Parlamentets beslutningsforslag indeholder to punkter om udgiftsområde 2, nemlig punkt 12 og 13, som er særligt vigtige. De vedrører væsentlige tekniske spørgsmål, men vi i Udvalget om Regionalpolitik synes, at der mangler den nødvendige politiske orientering og de nødvendige politiske visioner - en angivelse af, i hvilken retning vi ønsker strukturfondene skal gå i 2000.

<SPEAKER ID=47 LANGUAGE="FI" NAME="Virrankoski">
Hr. formand, begge ordførere har udarbejdet en betænkning om retningslinjer for næste års budgetprocedurer, og de udgør en god basis for videre forhandling. Jeg takker både fru Müller og hr. Bourlanges for det. Jeg vil bare påpege et par aspekter. Personalevedtægterne i EU skal fornys. De ansattes ansvar skal gøres klarere. Iagttagelsen hos Den Uafhængige Ekspertgruppe, de såkaldte vismænd, om mangel på personligt ansvar skal tages alvorligt, og det skal være slut med at gemme en embedsmand bagved de andres ryg. Væksten i medarbejderantallet skal holdes i hævd. I den henseende er jeg uenig med vismændene. Ved hjælp af det eksisterende personale kan der udrettes meget mere, når bare personalevedtægterne giver fleksibilitet til en fornuftig anvendelse af ressourcerne. I sammenhæng med fornyelsen af personalevedtægterne kan også budgetkontrollen gøres klarere. Ved administrationen skal konstateringen af begrundelse for og godkendelse af udbetalinger foregå hos en lavere instans. Resultatsansvaret skal forhøjes. Kun på denne måde kan det personlige ansvar fremhæves, og udbetalingerne gøres hurtigere. I og for sig er jeg for disciplineret budgetpolitik, som er forenelig med budgetpolitikken i medlemsstaterne.

<SPEAKER ID=48 LANGUAGE="ES" NAME="Dührkop Dührkop">
Hr. formand, først vil jeg gerne takke hr. Bourlanges for hans arbejde i forbindelse med retningslinjerne for budgettet for år 2000. Parlamentet plejer altid at godkende dette omkring denne dato og på en eller anden måde indlede den årlige budgetprocedure. Vi er alle her i Parlamentet enige om, at vi denne gang udarbejder retningslinjerne med næsten total uvished, for hvis vi kunne drøfte det på fredag, ville vi paradoksalt nok måske have flere kort på hånden, så vi kunne være mere konkrete. Men retningslinjerne handler normalt ikke om tal, men om at fastsætte Parlamentets prioriteter for budgettet.
<P>
Når dette er sagt, vil jeg gerne koncentrere mig om to konkrete punkter i retningslinjerne for budgettet for år 2000. Først vil jeg udtrykke stor bekymring. Formanden for Budgetudvalget, hr. Samland, har allerede nævnt det, men jeg vil også gerne fremhæve dette. Bekymringen - den er ikke spor ny, for der blev allerede talt om den i forbindelse med budgettet for 1999 - vedrører forholdet mellem forpligtelser og betalinger, et forhold, som udtrykkeligt nævnes i den interinstitutionelle aftale, der taler om et rimeligt forhold mellem forpligtelser og betalinger.
<P>
I de sidste budgetår er stigningen i betalingerne, som hr. Samland også nævnte, blevet holdt på et relativt lavere niveau end stigningen i forpligtelserne med henblik på ad denne vej - totalt fiktivt - at udarbejde et stramt budget. Og nu står vi over for det, der er blevet kaldt The burden of the future , som allerede er en byrde i dette år, hvor udviklingen i fordringer, som skal betales, i nogle tilfælde kan komme til at overstige 200 % af de erhvervede forpligtelser i slutningen af 1999.
<P>
Også jeg lykønsker ordføreren, fordi han har stillet os et forslag i denne forbindelse, men jeg vil også gerne her slå det klart fast over for medlemsstaterne, at fristen er ved at udløbe for falske besparelser og for dermed at indlede et budget for 2000, som skal løse denne store byrde.
<P>
For det andet, hr. Bourlanges, tror jeg, at vi alle her i Parlamentet er helt enige i, at det er nødvendigt, at budgettet bliver stramt. Men jeg er ikke og vil aldrig være enig i, at denne stramhed skal være et mål i sig selv. Nej, den skal tværtimod modsvare en sund og effektiv forvaltning, og samtidig skal den sikre, at de nødvendige midler er til rådighed til at gennemføre Unionens politikker, således som det fastsættes i traktaten.
<P>
Lad mig gentage, hvad jeg tidligere har sagt: Borgerne forventer af Unionen, at den lever op til det, de forventer af os. Det handler ikke kun om at opstille indtægter og udgifter, men om at de europæiske borgere via medlemsstaterne har overført nogle kompetencer til Unionen, ja endog en del af deres suverænitet, for at vi på denne måde bedre kan opfylde deres behov.
<P>
Hr. Bourlanges, jeg tror fuldt og fast på, at Unionens budget befinder sig på et andet plan end medlemsstaternes budget. Det supplerer medlemsstaternes budget, men de kan aldrig sammenlignes. Dette betyder absolut ikke, at Europa-Parlamentet ikke vil handle og samarbejde ansvarligt i budgetudøvelsen for at lette euroens vej for medlemsstaterne, men det bør betyde, at Unionen lever op til borgernes krav i sine politikker.

<SPEAKER ID=49 NAME="Bourlanges">
Hr. formand, inden kommissæren udtaler sig, vil jeg gerne komme med et par meget hurtige bemærkninger. For det første vil jeg gerne sige, at jeg er fuldstændig enig med fru Dührkop-Dührkop i udtalelsen om, at disciplin ikke er ensbetydende med strenghed. Disciplin er ønsket om overensstemmelse mellem midler og mål. Dette er ganske rigtigt ikke at betragte som en prioritet, men når vi nu taler om prioriteter, må vi ikke glemme, at vi for øjeblikket er i gang med at behandle et budget, hvis retsgrundlag for en tredjedels vedkommende er ganske usikkert.
<P>
For det andet vil jeg gerne hurtigt understrege vigtigheden af problemet med betalingsforsinkelser, da jeg ikke havde tid til at gøre det før. Flere talere har allerede understreget problemet, herunder formanden for Budgetudvalget. Det er også dette Parlaments ønske at få denne sag afsluttet, men ikke på bekostning af de fremtidige forpligtelser, konkrete betalinger, betalinger, der opfylder konkrete forpligtelser.
<P>
Den tredje bemærkning, jeg ønsker at komme med, vedrører kontorerne for faglig bistand. Jeg sagde meget hurtigt, at vi var for den gradvise nedlæggelse af disse kontorer. Jeg vil dog gerne sige, at der ikke er tale om en total nedlæggelse. Vi forstår, at det er nødvendigt at bevare en række kontorer, da de gennemfører tidsbegrænsede eller faglige aktioner. Det, vi vil undgå, er de kontorer, der fungerer som elendighedskappe for Kommissionens personaleunderskud. Vi ønsker derfor en gennemgribende nedlæggelse - ikke for at afvikle alle kontorerne, men for at afvikle dem, der er uberettigede.
<P>
Det var de tre bemærkninger, jeg ønskede at fremføre. Tak for at De gav mig mulighed for at gøre det, hr. formand.

<SPEAKER ID=50 NAME="Liikanen">
Hr. formand, da Kommissionen gik af, besluttede den fortsat at udføre sine vigtigste juridiske funktioner og forpligtelser. Budgettet er en juridisk forpligtelse for Kommissionen. Hvis der ikke udpeges en ny Kommission inden for en begrænset periode, må denne Kommission præsentere budgettet for Parlamentet.
<P>
På den baggrund har jeg et par kommentarer til ordførerens og andre taleres indlæg. Kommissionen er først og fremmest positivt stemt over for ordførerens idé om at involvere andre parlamentsudvalg i budgetproceduren. Det er meget vigtigt at øge kontrollen af kvaliteten og sektorerne i budgettet. Så det er godt, at de udvalg, der er ansvarlige for et bestemt område, har direkte kontakt med Budgetudvalget. For det andet er Kommissionen også glad for, at Parlamentet har bekræftet sin forpligtelse i forbindelse med proceduren til forelæggelse af ændringsskrivelser om landbruget. Dette har været en af de største nyskabelser inden for den parlamentariske periode, og det er vigtigt, at det fortsætter i fremtiden.
<P>
For det tredje kan Kommissionen tilslutte sig ordførerens interesse for efterslæbet. Det er meget vigtigt at angive dette direkte i næste års budget. Det vil give et klart billede af budgettet, manglende betalinger og uindfriede forpligtelser. Vi vil følge ordførerens ønske i vores præsentation af budgettet.
<P>
For det fjerde vil jeg vedrørende kontorerne for faglig bistand sige det samme som hr. Bourlanges. Vi kan ikke bare sige, at alle kontorer for faglig bistand skal lukkes. Det kan let føre til en situation, hvor midlertidige tekniske opgaver skal løses af den faste europæiske administration. Det vil være både dyrt og upraktisk. Det er naturligvis klart, at hele gennemgangen af budgetspørgsmålet, som startede sidste år, da Kommissionens første beslutninger blev truffet, samt forberedelsen til en vejledning til kontorerne for faglig bistand er meget vigtig. Jeg håber, at denne vejledning kan præsenteres for Parlementet af den nye Kommission som en af Kommissiones første handlinger. Vi er i gang med de tekniske forberedelser.
<P>
De vidtrækkende tiltag vedrørende ressourcer, som Kommissionen har iværksat, vil blive afsluttet i foråret. Kommissionen fortsætter sine tjenester, og jeg håber, at vi i forbindelse med budgetproceduren kan give flere oplysninger om resultaterne.
<P>
I forbindelse med aktivitetsbaseret budgettering må jeg sige, at den omfattende reform af budgetproceduren vil medføre aktivitetsbaseret budgettering, således at vi altid kan behandle de driftsmæssige og administrative krav samtidig. Det vil betyde gennemsigtighed. Det vil betyde etablering af en procedure, så alle krav kan opfyldes.
<P>
Endelig starter topmødet i Berlin i morgen, som alle ved. Der skal drøftes store spørgsmål, men jeg vil kun kommentere et af disse, som allerede har været nævnt et par gange. Det er spørgsmålet om administrative udgifter. Kommissionens forslag omhandlede stabilitet for ansatte på sidste års niveau. Rådets gennemgående holdning har været stabilisering af administrative udgifter, der kan føre til en nedskæring på 4.000 tjenestemandsstillinger inden for alle institutioner og 3.000 inden for Kommissionen. Det kan vi ikke acceptere. Kommissionen har fremsat forslag til yderligere ansættelser inden for de finansielle overslag. 1000 ansatte koster EUR 100 millioner i de finansielle overslag.
<P>
Vi hørte i går, at formandskabet var mere åben over for denne idé end tidligere, men det er meget vigtigt, at Kommissionen og Parlamentet samarbejder for at opnå en sådan interinstitutionel aftale om, at rimelig, men strengt kontrollerede yderligere ansættelser kan garanteres inden for den kommende periode.

<SPEAKER ID=51 NAME="Bourlanges">
Hr. formand, jeg vil blot takke hr. Liikanen, først og fremmest for hans udtalelse og dernæst for det gode samarbejde, vi altid har haft med ham. Jeg mener, at det er en kommissær af format, som det altid har været en fornøjelse at arbejde sammen med i en venlig atmosfære og med megen fortrolighed på det personlige plan. Det var mig magtpåliggende, at det blev sagt.

<SPEAKER ID=52 NAME="Formanden">
Mange tak, hr. Jean-Louis Bourlanges.
<P>
Forhandlingen under ét er afsluttet.
<P>
Afstemningen finder sted i dag kl. 15.00.

<CHAPTER ID=4>
Politisamarbejde
<SPEAKER ID=53 NAME="Formanden">
Næste punkt på dagsordenen er betænkning (A4-0110/99) af Stewart-Clark for Udvalget om Borgerlige Frihedsrettigheder og Indre Anliggender om:
<P>
I.om en fælles aktion om politisamarbejde i EU ved overgangen fra fastlæggelsen af regler til fælles praktisk handling (14061/98 - C4-0047/99-99/0908(CNS)) ogII.om politisamarbejde: bekæmpelse af international kriminalitet, som følger bestemte ruter (14060/98 - C4-0048/99-99/0907(CNS)).
<SPEAKER ID=54 NAME="Stewart-Clark">
Hr. formand, jeg vil først og fremmest gerne sige, at jeg er skuffet over, at ingen fra Rådet er til stede, men jeg er meget glad for at se fru Gradin. Det første af disse udkast - nr. 130 - vedrører oprettelsen af et udvalg for ledende politifolk inden for rammerne af artikel K.3 i EU-traktaten. Selvom et sådant udvalg er meget vigtigt, da der faktisk ikke har været noget forum for sådanne personer, opfylder det ikke målsætningen i forbindelse med samarbejde inden for retshåndhævelse på driftsniveau. Derfor omhandler mine vigtigste ændringsforslag til dette udkast ønsket om oprettelse af en tværfaglig gruppe, der består af politichefer, toldmyndigheder og andre retshåndhævende myndigheder, f.eks. topembedsmænd i indenrigsministerier.
<P>
For det andet mener vi, at det er vigtigt, at Europol får en mere specifik rolle. Teksten vil medføre et halvhjertet engagement for Europol. Mine ændringsforslag vil medføre en styrkelse af Europols rolle ved at fastsætte Europols deltagelse i drøftelser, planlægning og gennemførelse af foranstaltninger. For det tredje har jeg efter drøftelse med bl.a. det tyske formandskab og det britiske indenrigsministerium udspecificeret nogle af de opgaver, som det nye udvalg skal udføre. Disse opgaver omfatter etablering af fælles inspektionsoperationer ved de ydre grænser og etablering af et effektivt udvekslings-, informations- og varselssystem.
<P>
Det andet af de to udkast - nr. 129 - foreslår indsættelse af et stort antal politistyrker på kendte ruter. I dette tilfælde har vi inkluderet efterretningstjenester og ændret teksten, så den lyder som følger: »om nødvendigt indsættelse af talstærkt personale«. I denne forbindelse vil jeg bare understrege vigtigheden af, at vi benytter os af efterretningsressourcerne og ikke bare anbringer et stort antal told- og politifolk på de største ruter. Store kriminelle organisationer er tilstrækkelig intelligente til at vide, hvor politiet har sine ressourcer. Vi må derfor vende billedet ved at forbedre vores efterretningsressourcer.
<P>
For det andet bryder vi os ikke om ordvalget »at opnå de bedst mulige politimæssige resultater, først og fremmest med hensyn til tilbageholdelser«. Vi har erstattet disse ord af »at opnå de bedst mulige resultater i jagten på forbryderne og deres organisationer og i retsforfølgelsen af dem«. Succesraten for politi og toldvæsen skal ikke måles i antallet af tilbageholdelser, men i opsporingen og retsforfølgelsen af kriminelle organisationer. Det er mit håb, at Rådet, Kommissionen og Parlamentet sammen kan sikre, at ændringerne gennemføres i disse to værdifulde initiativer, som Parlamentet har forbedret.

<SPEAKER ID=55 LANGUAGE="DE" NAME="Schmid">
Hr. formand, de forslag, der er forelagt Parlamentet om bedre politisamarbejde i Europa, er gode. Det gælder for det første den idé, at man, når Rådets gruppe »politisamarbejde« holder møde, også inddrager dem, som i virkeligheden gør arbejdet, nemlig politifolkene. For det andet er det også et godt tiltag, at man vil gå operativt til værks på konstaterede ruter. Det har man allerede med succes prøvet inden for rammerne af samarbejdet mellem Schengen-landene. Det fungerer. De erfaringer, der foreligger - jeg har talt med en politimand, som organiserer den slags - berettiger til, at man indfører dette som instrument i politisamarbejdet i Den Europæiske Union.
<P>
Sir Jack har indgivet ændringsforslag, som vi hilser velkomne. Det gør vi også, fordi vi ved, at disse forslag er kommet i stand efter samtaler med fagfolk.
<P>
Vi er især enige i alt det, han foreslår i forbindelse med den fælles aktion »politisamarbejde«, og vi deler hans opfattelse, at det ikke kun bør omfatte politifolk, men også folk, som arbejder ved toldvæsenet eller ved andre relevante myndigheder.
<P>
Hr. formand, vi har et problem med den tyske oversættelse. Law enforcement agency , som på engelsk har en klart defineret betydning, er på tysk oversat med Vollstreckungsteam (fuldbyrdelsesteam) og Vollstreckungseinrichtung (fuldbyrdelsesinstitution). Det har på tysk en helt anden betydning. »Fuldbyrde« anvendes på tysk i forbindelse med dødsdomme eller ved inkassosager. Det betyder noget helt andet. Derfor har vi indgivet et ændringsforslag, som korrigerer dette.
<P>
Jeg er bange for, vi har et lignende problem ved det, sir Jack foreslår i forbindelse med forslaget om operationer på ruter. I den engelske tekst står der: »the best and most sophisticated intelligence« . Her kan jeg kun sige, at han har ret. Det er på tysk oversat med: »die besten nachrichtendienstlichen Instrumente « (de bedste instrumenter inden for efterretningsvæsenet). Det betyder på tysk, at man inddrager efterretningstjenesterne. Vi har medlemsstater - hertil hører det land, jeg kommer fra - hvor der er en streng adskillelse mellem efterretningstjeneste og politi. Derfor er det magtpåliggende for os at slå fast, at det er den engelske version, der gælder. I så fald kan vi også tilslutte os dette.
<P>
De resterende sekunder giver jeg til en af de følgende talere.

<SPEAKER ID=56 LANGUAGE="PT" NAME="Mendes Bota">
Hr. formand, kortfattet, præcis og effektiv, sådan kan man beskrive sir Jack Stewart-Clarks betænkning. Gid de myndigheder, der inden for frihedens, sikkerhedens og retfærdighedens rammer skal sørge for, at lovene overholdes, altid kunne være lige så hurtige, præcise og effektive i kampen mod den organiserede eller spontane kriminalitet, der er i stadig vækst. Samarbejdet mellem politi- og toldmyndighederne bliver altså et afgørende punkt for succes i denne kamp. Vi støtter derfor ordføreren, når han foreslår, at der oprettes en tværfaglig gruppe på europæisk niveau med beslutningsret vedrørende forbedret informationsudveksling og harmonisering af de tekniske kommunikationssystemer mellem medlemsstaternes forskellige myndigheder.
<P>
Der må sikres effektive kontroloperationer ved Unionens ydre grænser og efterforskning af de vigtigste ruter, der anvendes til illegal virksomhed. Derfor må Europols rolle styrkes, og de her fremlagte ændringsforslag går i den retning. Selvom Europol kun kan anses for oprettet siden oktober sidste år efter Europol-konventionens lange ratificeringsprocedure, tildeler Amsterdam-traktaten det et specifikt aktionsfelt. Det er ikke et europæisk politi, men et redskab, hvis mange muligheder medlemsstaternes politimyndigheder ikke bør undlade at drage nytte af. Dette politisamarbejde er kommet i stand gennem det »laboratorium«, som den mellemstatslige Schengen-aftale har udgjort. Og denne succes hænger selvfølgelig sammen med muligheden for om nødvendigt at indsætte talstærkt personale, således som der udtrykkes ønske om i ENFOPOL-forslag nr.129, men - som ordføreren så udmærket siger det - bør vurderingen af disse blandede operationer måles kvalitativt og ikke kun efter antallet af tilbageholdelser.

<SPEAKER ID=57 LANGUAGE="PT" NAME="Rosado Fernandes">
Hr. formand, i tyrefægtning taler vi om den såkaldte spontane, som er den, der står uden for arenaen og springer ind for at kæmpe med tyren. Jeg kunne ikke modstå fristelsen til at udtale mig om sir James Stewart-Clarks betænkning, fordi jeg i betænkningen ser afspejlet et ønske ikke blot om politi, men om et kvalitetspoliti. For kriminaliteten er faktisk vokset i kvalitet i løbet af årene. Forbrydelser begås ikke mere af mænd med guldtænder eller kun én hånd. Forbrydelser begås af dem, som vi sidder til bords med, som er uddannet ligesom os, som har gået på de samme universiteter, og som sågar er fra de bedste familier. Kriminaliteten er blevet elegant på det sidste, så derfor mener jeg, at den tværfaglige indsats, som betænkningen foreslår, absolut bør støttes. Den videnskabelige kriminalitet er i den grad blevet sofistikeret, at der virkelig er brug for en kriminalitetsvidenskab til at bekæmpe den. Der er jo ikke mere tale om »politi og røvere«, for der foregår meget mere på dette område på grund af den globalisering, der har udviklet sig i vores verden.
<P>
Jeg støtter derfor sir James Stewart-Clarks forslag, fordi jeg mener, at de lægger op til et sofistikeret og tværfagligt Europol med en bemanding af høj kvalitet fra universiteterne, men ikke kun derfra.

<SPEAKER ID=58 LANGUAGE="SV" NAME="Sjöstedt">
Hr. formand, samarbejde mellem politistyrker i forskellige lande samt mellem politi og toldmyndigheder er selvfølgelig nødvendigt og velkomment i forbindelse med bekæmpelsen af kriminalitet. En hel del af arbejdet i Europol udgør selvfølgelig også en del af dette. Derimod er det vigtigt, at politisamarbejdet ikke overgår til, at man har politistyrker under EU-befaling eller overstatslige beslutninger. Der er også risiko for, at man på langt sigt får en slags dobbeltarbejde med Interpol, når man udvikler Europol. Det er vigtigt, at Europol fungerer som et supplement til Interpol, ikke som en slags erstatning.
<P>
Jeg kunne især godt tænke mig at komme ind på et særligt punkt i denne betænkning, nemlig ændringsforslag 11, som omhandler videregivelse af personoplysninger. Det er et aldeles udmærket ændringsforslag, som understreger, hvor vigtigt det er at følge Europarådets konventioner på området. Jeg tvivler på, om dette er tilstrækkeligt. Jeg tror nemlig, at der er meget store mangler i dagens Europol.
<P>
Hvis man ser på Europol-konventionen og dens artikel 10, stk.1, samt dens anvendelsesforskrifter, er der ret store muligheder for at registrere personer, som hverken er dømt eller mistænkt for kriminalitet. Man kan registrere meget følsomme personoplysninger. Jeg mener derfor, det er vigtigt at skærpe kontrollen og have en stærk tilsynsmyndighed, når dette register begynder at fungere, så man ikke kommer ud for det samme som i Schengen-aftalens register, SIS-registeret. Men har i praksis mistet kontrollen med dette register og har ikke det tilsyn, som kræves. Det er jo negativt både set ud fra et integritetssynspunkt og et kriminalitetsbekæmpelsessynspunkt. Jeg mener, det er et grundlæggende krav, at man kun skal registrere personer, som er dømt eller mistænkt for kriminalitet.

<SPEAKER ID=59 LANGUAGE="FR" NAME="Blot">
Hr. formand, den første tekst, ændringsforslag 4 til artikel 2, der efter min mening er ganske uoverskuelig, omfatter alle mulige former for multinationale inspektionsoperationer, der ikke opfylder noget tjenesterelateret behov, men som i stedet opfylder et behov for politisk markedsføring. Jeg mener dermed, at dette ændringsforslag er uberettiget.
<P>
For så vidt angår den anden tekst, der vedrører kontrol af de bestemte ruter, kriminaliteten følger, er jeg ret overrasket over at se den politiske korrekthed og ensporethed, der præger de ændringsforslag, ordføreren fremlægger. Ændringsforslag 1 sletter i realiteten den illegale indvandring. Ændringsforslag 4 sletter udtrykket »politimyndighederne«. Man befinder sig efter min mening i en drømmeverden, hvor man håber at kunne udviske realiteterne ved at udviske ordene.
<P>
Jeg foreslår derfor, at vi bliver i realiteternes verden, og at vi forkaster de ændringsforslag, der er en følge af en overdreven frygt for realiteterne, der måske ikke lige falder i ordførerens smag. Den illegale indvandring er skam et reelt problem. Politimyndighederne er skam en nødvendighed i ethvert civiliseret samfund. Og jeg vil gerne tilføje, at en ligefrem anvendelse af sproget også efter min mening er et fremskridt og ikke et tilbageskridt.

<SPEAKER ID=60 LANGUAGE="FI" NAME="Matikainen-Kallström">
Hr. formand, den største udfordring for det europæiske politisamarbejde er ikke harmonisering af arbejdsnormer, men etablering af praktiske samarbejdsformer på græsrodsplan mellem alle europæiske stater. Uden en fælles arbejdskultur og forenelige ressourcer vil forskellige varslingssystemer for kriminel virksomhed ikke fungere tilfredsstillende. Europol skal i fremtiden bevilges betydelige beføjelser og en klar særrolle til koordinering af fælles kontroller ved Unionens ydergrænser samt til udvikling af de eksisterende kommunikations- og varslingssystemer hos myndighederne.
<P>
Det er vigtigt ved hjælp af Europol at være i stand til i politi- og toldsager at etablere en holdbar samarbejdsforbindelse mellem de central- og østeuropæiske lande, som har ansøgt om EU-medlemskab, og Unionens aktører. Én af de største bekymringer og ønsker hos EU-borgerne i forbindelse med udviklingen af udvidelsen er netop sikring af det indre markeds funktion og effektivisering af bekæmpelsen af den internationale kriminalitet. Derfor skal der i strategier før tiltrædelsen mere end i dag fokuseres på uddannelsen af politi- og toldmyndighederne samt administrationen af disse i de tidligere kommunistiske lande. Ansøgerlandene skal bindes med stærke bånd til samarbejdsformer såsom politi- og toldledelsens arbejdsgrupper under Europol i god tid før landenes EU-medlemskab.
<P>
Det ekstraordinære topmøde i Tampere under Finlands EU-formandsperiode bliver helliget Unionens interne sikkerhed bl.a. til bekæmpelse af narkohandlen, som blomstrer i det indre marked. I Tampere bør udfordringerne for Unionens politisamarbejde absolut også drøftes i videre udstrækning med fokus på problemer, som kommer i forbindelse med Unionens udvidelse.

<SPEAKER ID=61 NAME="Gradin">
Hr. formand, Stewart-Clark har udarbejdet en udmærket betænkning om disse to fælles foranstaltninger. Formandskabet ønsker at styrke det europæiske samarbejde og samordningen i bekæmpelsen af organiseret kriminalitet, hvilket Kommissionen selvfølgelig støtter helhjertet. Vi har i lang tid oplevet et tydeligt behov for at forbedre både udvekslingen af informationer og samarbejdet med hensyn til at informere om kriminalitet i EU. Schengen-samarbejdet er allerede kommet i gang, og nu gælder det for Unionen om at drage størst mulig nytte af det arbejde. Ud over dette kræves der efter vores mening også klarere retningslinjer for gennemførelsen af de fælles aktioner samt uddannelses- og træningsindsatsen.
<P>
Vi noterer også med tilfredshed, at Europol får lov at spille en vigtig rolle i de to fælles foranstaltninger. Det gælder især udviklingen af fungerende strategier med henblik på at afsløre smuglerruterne. Det ser vi som noget meget positivt. Kommissionen skal sammen med medlemslandene overveje, hvordan vi bedst kan bidrage til at gennemføre de to fælles foranstaltninger. Jeg tænker her først og fremmest på vores muligheder for at give projektstøtte gennem Oisin og Falcone.
<P>
Endelig kan Kommissionen støtte de ændringsforslag, som Stewart-Clark og Udvalget om Borgerlige Frihedsrettigheder og Indre Anliggender har fremsat. De bidrager efter vores mening til at understrege indholdet i de to instrumenter yderligere på en fortjenstfuld måde.

<SPEAKER ID=62 NAME="Formanden">
Mange tak, fru kommissær Gradin.
<P>
Forhandlingen er afsluttet.
<P>
Afstemningen finder sted i dag kl. 15.00.

<CHAPTER ID=5>
Leonardo da Vinci-programmet
<SPEAKER ID=63 NAME="Formanden">
Næste punkt på dagsordenen er indstilling ved andenbehandling (A4-0108/99) fra Udvalget om Beskæftigelse og Sociale Anliggender om Rådets fælles holdning (13380/2/98 - C4-0001/99-98/0196(SYN)) fastlagt med henblik på vedtagelse af Rådets afgørelse om iværksættelse af anden fase af Fællesskabets handlingsprogram for erhvervsuddannelse Leonardo da Vinci (Ordfører: Susan Waddington).

<SPEAKER ID=64 NAME="Waddington">
Hr. formand, mine damer og herrer, som alle ved, har Leonardo da Vinci-programmet været centrum for krisen i Kommissionen. Programmet har pådraget sig opmærksomhed, ikke på grund af sine målsætninger og formålet med at være flagskibet for Den Europæiske Unions politik om erhvervsuddannelse, men fordi programmet er blevet forbundet med dårlig ledelse, bedragerier, hemmelighedskræmmeri og nepotisme. Det har været min opgave som ordfører at deltage i udarbejdelsen af et nyt program, Leonardo II. Mit primære mål er at sikre, at det nye Leonardo da Vinci-program, der skal starte den 1. januar 2000, vil være til reel gavn for borgerne i Den Europæiske Union, og at programmet vil medvirke til at modernisere erhvervsuddannelsessystemer gennem tilskyndelse til mobilitet, tværnationalt samarbejde og formidling af god praksis.
<P>
Leonardo da Vinci-programmet skal være innovativt og fremme adgangen til nye muligheder og ideer for et bredt udvalg af partnerskaber og uddannelsessøgende. Så jeg har koncentreret mig om modtagerne. Det er vigtigt, at Parlamentet viser sin forpligtelse over for modtagerne af programmet ved fortsat at undersøge, konsultere og foreslå forbedringer til Leonardo II trods krisen inden for Kommissionen.
<P>
Kommissionen - eller en del af Kommissionen - har svigtet os og modtagerne ved ikke at sikre effektiv og kyndig administration af det nuværende Leonardo da Vinci-program, men jeg mener, at vi som medlemmer af Parlamentet har mandat til at øge mulighederne ved at forbedre programmerne, der støttes af Den Europæiske Union. Jeg anbefaler derfor to ændringsforslag til Parlamentet efter gennemgang af Særberetningen og beretningen fra ekspertgruppen.
<P>
Hverken PSE-gruppen eller PPE-gruppen i Socialudvalget ønsker et system, der tillader, at en eller anden entreprenør misbruger Fællesskabsressourcer og derefter erklærer sig konkurs. Vi vil derfor anmode om, at de troværdige Kommissionstjenester udfører det administrative arbejde i forbindelse med Leonardo II, og derfor vil jeg støtte ændringsforslag 34, som kan beskrives som enten gammeldags Labour eller moderne konservatisme eller måske noget helt tredje.
<P>
Jeg vil nu drøfte de øvrige ændringsforslag fra Socialudvalget. Først og fremmest glæder det mig at kunne sige, at Rådet har godkendt mange af Parlamentets ændringsforslag, der blev besluttet ved førstebehandlingen. Endvidere forstår jeg, at formandskabet støtter ånden i flere af de ændringsforslag, der er fremsat igen under denne andenbehandling af Socialudvalget.
<P>
De ændringer, som er fremsat igen, omhandler komplementaritet mellem Leonardo II, Den Europæiske Socialfond og retningslinjerne for beskæftigelse. I henhold til disse forslag skal der lægges større vægt på livslang uddannelse frem for uddannelse af unge alene og større vægt på adgang og adgangssystemer til støtte af de svage og diskriminerede, herunder handicappede, og endelig skal der lægges større vægt på udvidelsen af partnerskaber, så de omfatter ngo'er og små og mellemstore virksomheder.
<P>
De ændringsforslag, der er fremsat igen, skal også forbedre evaluerings- og overvågningssystemerne og strømline og forbedre styringen og beslutningsprocedurerne. Jeg forsøger kort sagt at definere Leonardo II som et program, der lægger vægt på udvikling af erhvervsuddannelsessystemer for alle, et tiltag, der vil påvirke og udvikle uddannelsesmuligheder over hele Den Europæiske Union, og som vil være i tråd med Den Europæiske Socialfond og retningslinjerne for beskæftigelse.
<P>
Formålet med disse ændringsforslag er at udarbejde et nyt program, der ikke bliver forbundet med bedragerier, men med større muligheder, styrke og gennemsigtighed. Jeg er også klar over, hvor vigtigt det er at disse forslag godkendes i dag, hvis vi skal have tid til udarbejdelsen af det nye program, så det kan starte den 1. januar 2000. Dette tidsskema kan ikke opfyldes, hvis vi venter til Amsterdam-traktatens ikrafttrædelse i maj. Derfor vil dette nye program, Leonardo II, og vores beslutninger i dag illustrere en ny begyndelse og Parlamentets faste beslutning om at fortsætte arbejdet i forbindelse med beskæftigelse og uddannelse for Europas borgere, ligesom Leonardo I har illustreret Kommissionens fejl.

<SPEAKER ID=65 LANGUAGE="NL" NAME="van Velzen, Wim">
Hr. formand, fru Waddington, der har udført et godt stykke arbejde med denne betænkning, har i sit indlæg med rette især omtalt indholdet af Leonardo-programmet. Jeg vil behandle styringen af dette program. Den manglende styring af Leonardo-programmet skal ses som én af de vigtige årsager til den krise, som vi befinder os i øjeblikket. Det ville derfor være latterligt, hvis vi i Parlamentet ikke brugte tid på dette.
<P>
Det ville imidlertid være forkert udelukkende at koncentrere de konklusioner, der kan drages af de tekniske rådgivningsorganers virke, om det, der vil ske med Leonardo i fremtiden, for tekniske rådgivningsorganer er et alment fænomen, som eksisterer i alle generaldirektorater. Jeg mener derfor, at det er anstændigt og fornuftigt at drage generelle konklusioner. Konklusionerne er faktisk allerede draget i rapporten fra det rådgivende udvalg, hvori det siges, at Kommissionen aldrig må overdrage et vigtigt politisk ansvar til private, og at de kontrakter, som indgås, skal indeholde strenge bestemmelser og forpligtelser, som altid sikrer almenvellets interesser og ikke private virksomheders. Desuden at statens tilsyn skal være så hensigtsmæssigt som muligt, og at der på den måde ikke kan være tale om en for stor afhængighed af de eksterne rådgivere, hvilket fru Waddington også har peget på.
<P>
Det er efter vores mening noget, som Kommissionen skal tage ved lære af, men det ville være latterligt udelukkende at tale om ting, som Kommissionen skal tage ved lære af. Det gælder også for Parlamentet og Rådet. For en af de ting, som vi skal lære, er, at roden til krisen bl.a. er budgetpolitikken. Der er mange anmodninger fra Parlamentet og for få midler, som strukturelt er disponible. Jeg mener derfor også, at der skal tages klare konsekvenser i budgetdebatten og især ved andenbehandlingen i september, og det betyder, at man skal finde løsninger på fortidens problemer, og at der skal være et større budget til at hente ekspertise i hus. Det betyder i øvrigt ikke, at jeg mener, at tekniske rådgivningsorganer altid er dårlige. Hvis de opfylder kriterierne, kan de bestemt være en midlertidig hjælp.
<P>
Til sidst, vi befinder os i en mærkelig situation. Fru Waddington har især forhandlet med Rådet, fordi Kommissionen i øjeblikket ikke fungerer. Det betyder, at Rådet har en særlig forpligtelse. Generelt kan Rådet kun enstemmigt forkaste et ændringsforslag fra Parlamentet, hvis det støttes af Kommissionen. Men det kan ikke lade sig gøre i øjeblikket. Det betyder, at Rådet kan underkende aftalen mellem fru Waddington og det tyske formandskab. Jeg mener, at den nuværende situation forpligter Rådet til at holde fast ved den aftale, som det har lavet og dermed undgå, at Rådet enstemmigt forkaster aftalen med Parlamentet. Det er en særlig facet, som skal have ekstra opmærksomhed, ikke kun i forbindelse med dette emne, men også ved det følgende.

<SPEAKER ID=66 LANGUAGE="DE" NAME="Mann, Thomas">
Hr. formand, siden vores debat om den anden fase af Leonardo da Vinci-programmet den 5. november sidste år har meget ændret sig. Det, der gælder nu som før, er målsætningen. Vi vil supplere medlemsstaternes aktioner inden for den europæiske uddannelse og afstemme dem efter hinanden. For at opnå større aktivitet, tilstræber vi at etablere et netværk med andre uddannelsesprogrammer såsom Sokrates og Ungdom for Europa og ligeledes med fællesskabsinitiativer og strukturfondene.
<P>
Erhvervsuddannelse er et ideelt bidrag til innovation, til skabelse af nye arbejdspladser og også med henblik på langsigtet konkurrenceevne på verdensmarkederne. Imidlertid skal to forudsætninger være opfyldt, nemlig for det første integrerede systemer og for det andet tilstrækkelige finansielle rammer.
<P>
Nogle stikord er stadig aktuelle, f.eks. fremme af en højere kvalitet i erhvervsuddannelsen, integreret i vores strategi om livslang uddannelse, lige muligheder for mænd og kvinder, fjernelse af enhver form for diskrimination, kvalificeret adgang til videreuddannelse og særlig hensyntagen til personer under omskoling, reintegration af udstødte, handicappede og ældre arbejdstagere og den konstruktive dialog med ikkestatslige organisationer. Også vores krav om væsentlige forøgelse af midlerne til Leonardo-programmet har fortsat stor betydning. Der burde ikke være nogen, som seriøst sætter spørgsmålstegn ved dette i betragtning af de nye opgaveområder, i betragtning af de nye løbetider og de nye klart udvidede anvendelsesområder.
<P>
Imidlertid er der sket drastiske ændringer vedrørende gennemførelsen, for en af grundene til Europa-Kommissionens tilbagetræden i begyndelsen af sidste uge er den mangelfulde administration af Leonardo-programmet. Den Uafhængige Ekspertgruppe, de såkaldte vismænd, bekræftede til fulde indholdet i de resultater, Europa-Parlamentets Budgetkontroludvalg var kommet frem til. Der har været talrige uregelmæssigheder. Jeg citerer: »De skal anses for incitament til korruption«. Der manglede neutrale bedømmelser ved licitationer. I stedet favoriserede man som aftaleparter eller partnere organisationer, som var tæt knyttet til udbyderne. Hvor ofte har interesserede ikke beklaget sig til os, til de medlemmer af Europa-Parlamentet, hvorunder dette hører, angående de mange tvivlsomme afgørelser. Fru kommissær Cresson undlod at informere kommissionsformanden og Europa-Parlamentet om dette. Hvad står der i beretningen fra ekspertgruppen? Jeg citerer: »Alene almindelig sund fornuft siger, at Kommissionen skulle have støttet Parlamentet i dets beslutningsproces«. Der blev altså hemmeligholdt kendsgerninger for os, som ville have været vigtige for den nye udformning af det efterfølgende program.
<P>
Jeg appellerer til Sue Waddington, som endnu en gang har arbejdet fremragende og med stort detailkendskab, om at støtte ændringsforslagene fra PPE-gruppen.
<P>
Vi ønsker, at Kommissionen ved gennemførelsen af Leonardo-programmet ikke benytter sig af kræfter udefra, men ved omstrukturering, hr. Liikanen, af personale fra dens egne rækker. Den skal fortsat være ansvarlig og må ikke overlade det nødvendige initiativ til andre, og den skal forpligte sig til nøje at overvåge foranstaltninger og pengebeløb. Nationale administrative organers opgaver skal på samme måde løses internt og ikke af tredjemand, det er vores andet forslag.
<P>
Med disse ændringer skulle det lykkes Kommissionen at skabe gennemsigtighed og sørge for præcis kontrol af opgaver og udgifter. Den erhvervsmæssige fremtid for hundredtusinder af unge europæere er en sådan ny begyndelse værd.

<SPEAKER ID=67 LANGUAGE="NL" NAME="Boogerd-Quaak">
Hr. formand, hr. kommissær, kære kolleger, teknisk set foreligger der et godt program. Det forrige Leonardo-program var teknisk også et godt program, der var helt overtegnet. Befolkningen i Europa er altså meget interesseret i dette program. Fru Waddington har gjort et godt stykke arbejde, og det er heller ikke problemet. Problemet er efter min mening, at vi i dag lader som om, der ikke er sket noget, som om der ikke foreligger en rapport fra det rådgivende udvalg, og om vi ikke også skal tage ved lære af den. Jeg mener ikke, at det er klogt at stemme om dette program i dag. Vi ved endnu ikke, hvad Rådet gør ved Kommissionens fremtid, hvilke løsninger man på kort sigt har på de opståede problemer, så de kommer til at høre fortiden til. Vi foreslår på ny, og det er jeg også tilhænger af, hr. formand, kære kolleger, at budgettet for Leonardo-programmet forhøjes på længere sigt, men på den anden side er der i øjeblikket ikke nogen garanti for, at problemerne bliver løst. Jeg vil derfor ved afstemningen anmode om udsættelse til april. Det er muligt, kære kolleger, for COREPER holder møde den 14. april, og i det tidsrum kan afstemningen finde sted. Så ved vi i hvert fald sikkert, at Rådet tager krisen alvorligt, og at det også vil løse den.
<P>
Til min store overraskelse er der blandt kollegerne ikke megen støtte til denne idé. Det forstår jeg ikke. For hvis vi ikke vælger at udsætte afstemningen, mister vi et pressionsmiddel. Det giver min gruppe problemer, fordi den da må vælge, om den skal stemme eller undlade at stemme. Jeg må så lede efter en liste. Men jeg er ikke glad for at give stemmemuligheden væk. Altså kan man måske finde et andet middel til at sætte Rådet under pres. Men at udsætte afstemningen er det bedste valg og det bedste politiske signal, som Parlamentet kan give. Kære kolleger, jeg anmoder endnu en gang om, at De støtter dette. Ellers fortsætter vi politisk set på samme måde som altid.

<SPEAKER ID=68 LANGUAGE="FR" NAME="Guinebertière">
Hr. formand, Leonardo da Vinci-programmets forvaltning har været under meget skarp kontrol, hvilket jeg glæder mig over. Det, der bekymrer mig mest blandt de ting, kontrollen har afsløret, er de mange penge, erhvervsuddannelserne er gået glip af. Vi ved imidlertid, at programmerne altid er genstand for forlig, der i øvrigt minder mere om magtkampe, mellem Rådet og Parlamentet, for så vidt angår finansieringsrammerne. Lad os derfor begynde at bruge pengene fornuftigt - og dermed blive mere effektive.
<P>
Det er dog et program, der har fungeret tilfredsstillende. Der er ikke sået tvivl om programmets målsætning, men den skal udvikle sig i retning af mere klart definerede målgrupper. Når Europa beskyldes for at skabe arbejdsløshed, er det forpligtet til at forsøge at løse problemet. Og Leonardo-programmet er en af disse løsninger, idet det har til formål at fremme personernes beskæftigelsesegnethed og iværksætterånd.
<P>
Ikke desto mindre er Rådet og Kommissionen uforbederlige, idet de ikke har godkendt ændringsforslagene, der omhandlede programmets prioritering af de handicappede og de dårligst stillede. Komplementariteten mellem dette program og Den Europæiske Socialfond blev heller ikke godkendt.
<P>
Hvorfor syv år til dette program? Er det ikke for lang tid? Hvad skal de løbende evalueringsforanstaltninger gøre godt for, hvis programmet fryses fast så længe? Endelig er jeg ked af at se, at den fælles holdning endnu en gang kun giver meget begrænset plads til arbejdsmarkedets parter i forbindelse med forvaltningen af programmet. Leonardo da Vinci er i Europa et symbol på kreativitet og genialitet. Man kan ikke ligefrem sige, at Rådet og Kommissionen har ladet sig inspirere af disse dyder.
<P>
Dette er grundene til, at borgerne ikke tror på værdistigningen i Europa. Det beklager jeg. Lad os sørge for, at Parlamentet bliver den inspirator for Kommissionen og Rådet, der får dem til at tage hensyn til borgerne.

<SPEAKER ID=69 LANGUAGE="DE" NAME="Wolf">
Hr. formand, jeg mener, vi her virkelig efterhånden har et klassisk eksempel på problemstillingen vedrørende de europæiske programmer. Et godt, ja et uomgængeligt program er nu engang ikke et carte blanche til dårlig administration. Vi kom også ved den sidste drøftelse ind på, at det af hensyn til Leonardo II var presserende nødvendigt, at fru Cresson bragte orden i sit hus. Det har i mellemtiden været et mere dramatisk forløb, men huset bliver bragt i orden. For så vidt går det fremad.
<P>
Den europæiske dimension af erhvervsuddannelsen, åbningen mod den livslange uddannelse, ikke blot som dekvalificeringsslogan, men som en chance, er muliggjort med Leonardo-programmet. Her har vi nu i Parlamentet et særligt ansvar for i dialog med Rådet at bringe det fremad.
<P>
Vi skal naturligvis afklare, hvordan spørgsmålet om det offentlige ansvar for anvendelsen af offentlige midler kan løses effektivt. Her kan vi ikke bare tage gamle modeller for offentlig forvaltning op fra skuffen. De virker ikke mere. Vi har brug for moderne modeller, som også udnytter de midler, der angår udlicitering af opgaver. Men det kan netop ikke betyde, at man overdrager ansvaret for pengene til erhvervslivets selvforvaltning eller selvforvaltning i mafialignende strukturer. Det fører med sikkerhed til det resultat, vi har set. Det må der sættes en stopper for. Vi har brug for at genfinde et offentligt ansvar. Det er den centrale opgave, som Rådet og Parlamentet nu sammen skal gå i gang med, og som den nye Kommission skal løse. Jeg håber, den fungerende Kommission vil yde støtte hertil og arbejde aktivt i denne retning.

<SPEAKER ID=70 LANGUAGE="NL" NAME="Maes">
Hr. formand, Leonardo-programmet er vigtigt, men det blev dårligt ledet. Den dårlige styring og de dårlige tilstande, som er kommet frem i lyset, har fået mig til at gå i retten, fordi jeg er bange for, at det ellers vil blive dysset ned. Det er heldigvis ikke sket. Det har derimod fået krisen til at kulminere, og vi er sikre på, at der i hvert fald muges ud i augiasstalden. Men Parlamentet er endnu ikke beroliget, og jeg anmoder Kommissionen om at være særlig opmærksom på, at der i øjeblikket er fare for, at det hele går ad Pommern til, og at man gemmer sig bag, at retten har forseglet sagerne og dokumenterne.
<P>
I øjeblikket er der ingen opfølger for Leonardo-programmet, og det er uforsvarligt. Derved bliver programmet hængende, for ansøgningerne bliver ikke engang behandlet. Det er ikke desto mindre muligt, hvis sagkyndigt personale fra de tidligere tekniske rådgivningsorganer sættes i arbejde. Argumentet med hensyn til de forseglede dokumenter er ikke acceptabelt, eftersom der er en kopi af alle dokumenter, som kan anvendes, såfremt der finder en fornuftig og presserende forhandling sted mellem Kommissionen, kuratorerne og undersøgelsesdommeren.
<P>
Man skal i fremtiden for så vidt muligt undgå eller helt udelukke de tekniske rådgivningsorganers praksis om ikke andet så for at forhindre, at de for øjnene af Udvalget om Beskæftigelse og Sociale Anliggender ikke fører en personalepolitik, som står i klar kontrast til medlemsstaternes sociale lovgivning. Derfor anmoder jeg Kommissionen, Rådet og Parlamentet om at gå sammen for at kræve, at dokumenterne kommer på bordet, og at programmet, som alle betragter som meget vigtigt, også kan fortsættes i fremtiden.

<SPEAKER ID=71 LANGUAGE="EL" NAME="Papakyriazis">
Hr. formand, Europa-Parlamentet mener, det bør betragte Leonardo II ud fra to principper:
<P>
for det første, at det er nødvendigt med en øjeblikkelig, rettidig og grundigt forberedt gennemførelse af programmet, hvilket betyder, at proceduren skal påbegyndes og gennemføres nu, så programmet kan komme i gang; -for det andet, at forberedelsen, på baggrund af de problemer, der er med Leonardo I, må være grundig, fornuftig, fremadrettet og ske på grundlag af de prioriteter, vi allerede har drøftet.Jeg prøver ikke at undgå det store spørgsmål, der drejer sig om kontorerne for faglig bistand. Når jeg har undladt at komme ind på spørgsmålet, er det ikke, fordi jeg undervurderer det, tværtimod. Jeg mener, det er et yderst vigtigt spørgsmål, som vedrører åbenhed og fornuftig forvaltning. Jeg er enig i de grundlæggende bemærkninger, mine kolleger har fremsat under drøftelserne, og med ordførerens holdning. Jeg mener imidlertid ikke, vi bør lade dette spørgsmål indgå i det store brede spørgsmål, som vi drøftede i går og skal stemme om i dag. Jeg foretrækker at koncentrere mine udtalelser om betydningen af Leonardo-programmet, da det også hænger sammen med Sokrates-programmet og Ungdom for Europa-programmet.
<P>
Med udgangspunkt i dette princip og disse programmers koordinerede indsats sammen med strukturfondene, navnlig Socialfonden, tror jeg, vi skal passe på ikke at glemme prioriteringen. Og prioriteringen er, at vi sender netop det signal - og sørger for de nødvendige midler i denne forbindelse - at vi lægger vægt på bekæmpelse af arbejdsløsheden via erhvervsuddannelse og på at støtte og fremme den aktive, ansvarlige borger, så vi får en grundlæggende værdi i Den Europæiske Union, der går igennem alle de forskellige kulturelle sammenhænge. Jeg tror, vægten skal blive ved med at være der, hvor den gør nytte, og at Europa-Parlamentet nu må fuldende sin egen indsats.

<SPEAKER ID=72 LANGUAGE="NL" NAME="Pronk">
Hr. formand, jeg vil også understrege programmets betydning. Jeg vil også gerne takke fru Waddington for alt det arbejde, som hun har udført. Jeg mener, at det i et europæisk arbejdsmarked er meget vigtigt, at mennesker får erfaring i andre medlemsstater, og det bliver muligt med dette program. Det viser den store overtegning også.
<P>
Jeg vil også behandle spørgsmålet om de tekniske rådgivningsorganer, fordi det er det, som har holdt os mest beskæftiget i den sidste tid. Jeg er helt enig i det, som især Wim van Velzen og Thomas Mann har sagt om dette emne. Men jeg mener dog, at der også er noget andet i vejen. Kommissæren har i Budgetudvalget sagt, at alle, der er imod de tekniske rådgivningsorganer, er old labour . Jeg har taget mig det nær at blive kaldt old labour , fordi min bedstefar stod på Malieveld for at forhindre en socialistisk revolution i Nederlandene, og man kan kun sætte store spørgsmålstegn ved disse tekniske rådgivningsorganer. Jeg er enig med dem, der siger, og som Wim van Velzen også har sagt, at tekniske rådgivningsorganer er acceptable i nogle tilfælde, men jeg mener, at det er i meget få tilfælde, hr. formand. Der er generelt et problem med core business of government . Det var tilfældet i Parlamentet. Ved en konkurs viser det sig, hvilke problemer man kommer ud for. Sagen er gået i stå, fordi en belgisk dommer skal træffe en beslutning om noget, som faktisk er europæiske papirer. Det er ikke korrekt. Hvad ville der ske, hvis man f. eks. bortliciterede hele Finlands socialforvaltning til Sverige, og det svenske firma gik konkurs? Jeg tror, at det ville give problemer i Finland. Jeg mener, at vi skal være opmærksomme på dette. Vi går uden om Unionens beføjelser, hvis vi skaber tekniske rådgivningsorganer. Man skal tænke på, om Unionens interesser ikke skades i for høj grad ved en konkurs.
<P>
Et andet punkt, som også spiller en stor rolle, er spørgsmålet om betalingerne til den sociale beskyttelse. Der er mange tilfælde, hvor der enten er tale om, at man betaler for lidt eller slet intet til den social beskyttelse. Det kontrollerer Kommissionen utilstrækkeligt. Man påberåber sig over for de belgiske myndigheder ofte, at man er et resultat af Europa, hvilket ikke er tilfældet, for man falder stadigvæk ind under belgisk jurisdiktion. Derved opstår der en meget ubehagelig situation. Derfor mener jeg, at vi i dette program, som gav anledning til de tekniske rådgivningsorganer, ikke skal give tekniske rådgivningsorganer adgang. Det kan vi ikke tillade os. Det kan Rådet ikke tillade sig, hvis det i det mindste virkelig er i gang med at rydde op i det hele. Parlamentet kan ikke tillade sig det, og der skal derfor findes budgetløsninger for at ordne dette problem, for ellers går det ikke. Vi kan ikke lade tekniske rådgivningsorganer stå i dette program. Hvis vi gør det, gør vi os selv utroværdige, og derfor har vi indgivet et ændringsforslag. Jeg mener, at dette ændringsforslag løser problemet, og så bliver i hvert fald dette tekniske rådgivningsorgan til det, som det er. I dette tilfælde er kontorerne for faglig bistand ufaglige , og det skal vi ikke glemme.

<SPEAKER ID=73 LANGUAGE="SV" NAME="Lindqvist (ELDR).">
Fru formand, dette er en god betænkning, som tager sigte på at fremme adgangen til uddannelse, praktik og arbejde i Europa, modvirke diskrimination, fremme ligestilling og handicappedes integration på arbejdsmarkedet og i erhvervslivet. Det er især vigtigt for små og mellemstore virksomheder samt for industri- og håndværksvirksomheder. Det er meget vigtigt, at arbejdsmarkedets parter er med i dette samarbejde fra begyndelsen, så beskæftigelsesegnetheden kan blive styrket, eftersom hele formålet med uddannelsen er at få et arbejde. Vi må sammen medvirke til, at arbejdsløsheden nedbringes, og beskæftigelsen øges i Europa. Det er en af vores allervigtigste opgaver.
<P>
Nu skal der dog indføres en helt anden kontrol, evaluering, tilbagevendende rapportering til Parlamentet samt åbenhed og indsigt, således at dette program kan blive troværdigt. Det er faktisk lidt af en udfordring efter min mening, at vi, samme dag som vi behandler Kommissionens tilbagetræden, også behandler Leonardo da Vinci-programmet, som jo har været en af de primære grunde til, at Kommissionen er trådt tilbage på grund af svindel, bedrageri og forkert forvaltning af penge. Det naturlige er naturligvis, at man udskyder en afstemning om programmet, til problemet med den forkerte forvaltning af penge i tidligere projekter er afklaret. Jeg håber, at andre også kan indse, hvor vigtigt dette er, ikke mindst med tanke på omgivelsernes opfattelse af, hvad vi beskæftiger os med i Parlamentet. Det er i hvert fald noget, vi i vores gruppe vil fremhæve i forbindelse med denne beslutning.

<SPEAKER ID=74 NAME="Liikanen">
Fru formand, jeg er til stede under ganske særlige omstændigheder, så jeg skal fatte mig i korthed. For det første kan Kommissionen acceptere 30 af de 33 ændringsforslag til Waddington-betænkningen. Kommissionen kan ikke acceptere ændringsforslag 12 og 21. Med hensyn til ændringsforslag 26, som omhandler de kontorer, der skal yde faglig bistand, vil jeg skriftligt angive Kommissionens betænkeligheder.
<P>
Vi har tidligere drøftet dette spørgsmål her i Parlamentet i forbindelse med budgetprioriteringer for år 2000. Ordførerens holdning var, at man principielt ikke skulle nedlægge alle kontorer for faglig bistand, men garantere, at de ikke udfører opgaver, der hører under den offentlige sektor. Vi har arbejdet på at fastsætte nogle generelle regler på dette område, og jeg vil bare gerne sige, at måden, hvorpå kontorerne for faglig bistand har været anvendt, helt klart har været rodet, og at kontorerne har udført to forskellige opgaver.
<P>
Vi må definere opgaverne for kontorerne til faglig bistand. Der skal være regler for uprofessionel håndtering, korrekt administration af midler, og - sidst, men ikke mindst - bør der, som hr. Pronk har påpeget, være en ekstern autoriseret revisor tilknyttet hvert kontor for faglig bistand som garanti for, at al national lovgivning overholdes. Så ville vi have en anden basis for disse kontorers funktion. Men jeg ønsker ikke at gå dybere ind i dette nu. Vi må tilbage til de andre drøftelser.
<P>
Det er imidlertid tydeligt, at vi på kort eller mellemlangt sigt har brug for nogle løsninger i forbindelse med de midlertidige eller kortsigtede opgaver, som skal udføres hurtigt. Vi må overføre dem, der har politisk magt til at træffe beslutninger, til den europæiske offentlige administration. Jeg vil drøfte dette med fru Waddington senere.

<SPEAKER ID=75 NAME="Formanden">
Mange tak, hr. kommissær Liikanen.
<P>
Forhandlingen er afsluttet.
<P>
Afstemningen finder sted i eftermiddag kl. 15.00.
<P>
Mødet udsat kl.12.10 og genoptaget kl.15.05

<CHAPTER ID=6>
Velkomstord
<SPEAKER ID=76 NAME="Formanden">
Ærede medlemmer, jeg vil gerne byde velkommen til nobelpristageren i litteratur, José Saramago, som er til stede på Parlamentets gæstetribune.
<P>
Kraftigt bifald

<SPEAKER ID=77 LANGUAGE="EN" NAME="Ford">
Hr. formand, en bemærkning til forretningsordenen. Jeg ved, at vi alle klager over manglende interesse for Parlamentets arbejde, men det er delvis vores eget ansvar. Kl. 20.50 i går aftes forsøgte et medlem af den japanske delegation at få adgang til Parlamentet for at lytte til forhandlingen i forbindelse med hr. Tindemanns betænkning om KEDO. Vores sikkerhedstjeneste meddelte ham, at mødet var slut. Da jeg opholdt mig her mellem kl. 21.00 og 23.00 sammen med et stort antal parlamentsmedlemmer, bør vi måske give vores sikkerhedstjeneste en timeplan ud over kalenderen for mødeperioder.

<SPEAKER ID=78 NAME="Formanden">
Vi vil straks undersøge sagen og træffe de nødvendige forholdsregler for at undgå en lignende situation i fremtiden.

<SPEAKER ID=79 LANGUAGE="FR" NAME="Duhamel">
Hr. formand, jeg har netop via et telegram fra Reuters Bureau erfaret, at man i Bruxelles har beslaglagt våben fundet i hr. Le Pens bil: en pumpgun, tåregasgranater og en revolver. Jeg vil gerne vide, hvad formanden kan gøre for at hindre, at Parlamentets omdømme ødelægges af så alvorlige hændelser.
<P>
Bifald

<SPEAKER ID=80 NAME="Formanden">
Hr. Duhamel, jeg tror, at hr. Martinez vil forklare os grunden til disse våbens tilstedeværelse i bilen, idet vi antager, at oplysningerne er korrekte.

<SPEAKER ID=81 LANGUAGE="FR" NAME="Martinez">
Hr. formand, De har ret i at sige »idet vi antager, at oplysningerne er korrekte«. Hr. Duhamel har allerede tidligere gjort Dem opmærksom på tilstedeværelsen af en formand fra det Pinochet-chilenske senat, og De svarede ham, at han ikke var Pinochet. Det er nøjagtig det samme i dag. De våben, der er tale om, er en tåregasbombe af typen pist-pist, der kan købes i ethvert supermarked. Det er det, han kalder riot guns eller sådan noget.
<P>
Hvad drejer det sig om, hr. formand? Jeg sendte Dem selv et brev omkring kl. 11.30. Vores kollega og gruppeformand, Le Pen, nyder officiel beskyttelse af det franske indenrigsministerium, der stopper ved den fransk-belgiske grænse - for der er stadig, hr. formand, en fransk-belgisk grænse, hvilket gør, at de officielle agenter fra det franske socialistiske indenrigsministerium ikke kan komme med til Bruxelles.
<P>
Som beskyttelse på denne tur fra grænsen til Bruxelles har formand Le Pen en officiel bodyguard og en chauffør. Den officielle bodyguard har en officiel våbentilladelse som alle bodyguards, hr. formand. Det er det, det drejer sig om. Der er ikke tale om raketprojektiler, missilafskydningsramper, kampvogne eller en eller anden serbisk eller albansk våbensmugler. Der er ganske enkelt tale om en lille tåregasbombe og en officiel bodyguards våben.
<P>
Hr. formand, forårets komme og de klimatiske ændringer har under disse omstændigheder haft en skadelig virkning på vores kollega Duhamels hjerne, hvis det da ellers er sandt, at han ikke har spist britisk oksekød. Det er det, det drejer sig om, hr. formand. Lad os tage gassen af hr. Duhamels ballon.
<P>
Bifald, bifaldstilkendegivelser, medlemmer bankede i bordet
<P>
Så længe der ikke er terrorister, er der ingen våben, ingen raketprojektiler, ingen kriminalitet. I det brev, jeg sendte til Dem, hr. formand, anmoder jeg Dem ganske enkelt om at sikre medlemmerne af dette Parlaments immunitet.

<SPEAKER ID=82 NAME="Formanden">
Fint, jeg tror, alle har forstået. Hvis nogen skulle ønske yderligere oplysninger, kan I få udleveret en kopi af brevet fra hr. Martinez. Dermed er sagen afsluttet, og jeg giver ikke ordet videre i denne sag. Vi skal ikke diskutere spørgsmål, der henhører under den belgiske retsorden. Ingen personlige spørgsmål.

<SPEAKER ID=83 LANGUAGE="FI" NAME="Matikainen-Kallström">
Hr. formand, jeg taler ikke om våben, men jeg taler om anden form for terrorisme. Vi har her fået bygget et flot hus, parlamentsbygningen, og områderne for rygere og ikkerygere er også markeret her. Jeg taler ikke mod rygerne, de må gerne i fred røge sig selv så meget de ønsker, men jeg håber, at de respekterer de mennesker, som ikke ryger og lader områderne for ikkerygere i fred, så vi også kan nyde det røgfri miljø.
<P>
Bifald
<P>
Jeg håber, at formanden tager fat i denne sag på Parlamentets gange, caféer og restauranter.

<SPEAKER ID=84 NAME="Formanden">
Disse foranstaltninger er rent principielt blevet truffet, og man må naturligvis regne med, at ikkerygerskiltene overholdes, men vi vil minde om det igen, hvis det er nødvendigt.

<CHAPTER ID=7>
Afstemning
<SPEAKER ID=85 NAME="Formanden">
Da der ikke er fremsat nogen skriftlig indsigelse, anses beslutningen i denne betænkning for vedtaget, og den vil blive offentliggjort i protokollen for næste møde.

<SPEAKER ID=86 LANGUAGE="FR" NAME="Fabre-Aubrespy">
Hr. formand, jeg har et spørgsmål vedrørende vores eget ændringsforslags berettigelse. Den franske version indeholder allerede de ord, jeg vil tilføje: »medlemmerne af Kommissionen«. Er det den franske eller den engelske tekst, der gælder? Hvis det er den engelske tekst, fastholder jeg ændringsforslaget, eftersom jeg ikke mener, at den indeholder denne bemærkning. Ellers mener jeg, at forslaget bør trækkes tilbage.

<SPEAKER ID=87 NAME="Formanden">
Det er den engelske tekst, og Deres ændringsforslag kommer under afstemning.
<P>
Inden afstemning om ændringsforslag 14

<SPEAKER ID=88 LANGUAGE="FR" NAME="Fabre-Aubrespy">
Hr. formand, det forekommer mig, at ændringsforslag 3, der er opført på afstemningslisten efter punkt 9, handler om det samme, men er mere vidtrækkende. Jeg mener derfor, at det bør sættes under afstemning før ændringsforslag 14.

<SPEAKER ID=89 NAME="Formanden">
Deres ændringsforslag er med på afstemningslisten, men findes længere nede. Det står opført efter punkt 2, mens det andet kommer efter punkt 9, mener jeg. Jeg sætter det derfor under afstemning senere.

<SPEAKER ID=90 LANGUAGE="EN" NAME="Elles">
Hr. formand, hr. Fabre-Aubrespy har ret. Det omhandler sagen om hr. Van Buitenen. Ændringsforslag 3 er mere vidtrækkende og bør derfor sættes under afstemning først.

<SPEAKER ID=91 NAME="Formanden">
Jeg har ingen indvendinger, hvis det er tilfældet.
<P>
Inden afstemning om ændringsforslag 19

<SPEAKER ID=92 LANGUAGE="FR" NAME="Fabre-Aubrespy">
Hr. formand, jeg har lige en enkelt bemærkning til ændringsforslag 19. Det drejer sig om et meget vigtigt ændringsforslag, der ganske enkelt er en anmodning til Den Uafhængige Ekspertgruppe, som vi med rette kalder den, om at undersøge Parlamentets administrative og finansielle arbejde. I en tid, hvor hele den offentlige mening følger med i, hvad der sker ...
<P>
Formanden fratog taleren ordet
<P>
Om ændringsforslag 12

<SPEAKER ID=93 LANGUAGE="DE" NAME="Stenzel">
Hr. formand, jeg vil gerne trække den første del af mit ændringsforslag 5a tilbage, da jeg ser, at denne del om kommissærernes individuelle ansvar også er indeholdt i artikel 5, men indgiver nu som før 5b, nemlig kravet til Rådet om, at der hurtigst muligt fastlægges en procedure, som gør det muligt at drage enkelte kommissærer til ansvar.

<SPEAKER ID=94 NAME="Formanden">
Ophavsmanden til ændringsforslaget kan trække det tilbage, og hvis ingen overtager det, anses det for tilbagetrukket. Første del af ændringsforslag 12, punkt 5a, er trukket tilbage.
<P>
Vi går nu over til afstemning om punkt 5b i ændringsforslag 12.
<P>
Jeg giver ordet til hr. Fabre-Aubrespy.

<SPEAKER ID=95 LANGUAGE="FR" NAME="Fabre-Aubrespy">
Hr. formand, jeg ville sige, at jeg overtager dette ændringsforslag, idet jeg foreslår Parlamentet en mundtlig ændring. Denne ændring er yderst simpel og lyder som følger: »kræver, at de afgående medlemmer af Kommissionen under ingen omstændigheder kan blive medlemmer af den nye Kommission«.

<SPEAKER ID=96 NAME="Formanden">
Man kan kun stemme om et mundtligt ændringsforslag, såfremt medlemmerne ikke modsætter sig dette. Jeg mener, at det er ret klart, at der er modstand mod denne afstemning, og jeg kan af denne grund ikke tillade den.

<SPEAKER ID=97 NAME="Formanden">
Er der 12 medlemmer, som modsætter sig, at vi stemmer om hr. Fabre-Aubrespys mundtlige ændringsforslag? Det er der. Altså kan det ikke sættes til afstemning.

<SPEAKER ID=98 NAME="Formanden">
Hr. Fabre-Aubrespy, overtager De ændringsforslaget i dets nuværende form?

<SPEAKER ID=99 LANGUAGE="FR" NAME="Fabre-Aubrespy">
Jeg fulgte med i det, der skete foran alle tilhørerne og hele Parlamentet. Jeg er tilfreds.
<P>
Om ændringsforslag 1

<SPEAKER ID=100 LANGUAGE="EN" NAME="Green">
Hr. formand, med hensyn til næste ændringsforslag - ændringsforslag 1 - vil jeg gerne spørge hr. Cox, om han vil acceptere et mundtligt ændringsforslag. Jeg har ingen problemer med princippet i det, han forsøger at gennemføre, nemlig at vi bør have en ny Kommission, når Parlamentets valgperiode udløber. Jeg tror imidlertid, at vi har lidt mere tid end til 5. maj, hvis vi har behov for det. Jeg vil være meget taknemmelig, hvis hr. Cox kan acceptere dette mundtlige ændringsforslag: »Til afstemning med henblik på godkendelse den 5. maj 1999 eller senest ved udløbet af Parlamentets valgperiode«. Det vil give os lidt mere fleksibilitet.

<SPEAKER ID=101 LANGUAGE="EN" NAME="Cox">
Hr. formand, det ligner en TV-quiz - jeg får forskellige råd fra alle sider. Jeg er tilfreds, så længe vi angiver en tidshorisont, samtidig med at vi er realistiske nok til at indse, at vi ikke har kontrol over alle muligheder. Vi håber, at Rådet vil hjælpe os inden for den første tidsfrist, men hvis de ikke har godkendt Kommissionen den 5. maj, må vi i det mindste have den mulighed, at vi kan godkende Kommissionen inden udløbet af Parlamentets valgperiode. Jeg vil gerne overholde dataoen, og jeg kan acceptere den senere tidsfrist som en tilføjelse til teksten, hvis Parlamentet er enigt.
<P>
Mere end 12 medlemmer modsatte sig det mundtlige ændringsforslag til ændringsforslag 1
<P>
(Forslaget til beslutning vedtoges)

<SPEAKER ID=102 NAME="Formanden">
Kære kolleger, det forslag til beslutning, som vi lige har vedtaget, bliver stillet til Deres rådighed i alle sprogudgaver her i eftermiddag.

<SPEAKER ID=103 LANGUAGE="NL" NAME="Boogerd-Quaak">
Hr. formand, kære kolleger, vi har netop vedtaget en beslutning, hvori vi anmoder Rådet om at udpege en ny Kommission. Nu skal vi stemme om Leonardo-betænkningens fremskridt, en betænkning af fru Waddington, som der i sig selv ikke er noget i vejen med. Fru Waddington har gjort et godt stykke arbejde, men min gruppe mener, at det er et meget dårligt signal at stemme om denne betænkning på dette tidspunkt, som om der ikke er noget i vejen og uden at vide, om Rådet tager sit ansvar og kommer med de rigtige forslag på det følgende topmøde. Teknisk kan afstemningen udsættes til april. Det foretrækker min gruppe, og vi anmoder derfor om udsættelse af afstemningen.

<SPEAKER ID=104 NAME="Formanden">
Fru Boogerd-Quaak, hvis jeg har forstået Dem ret, anmoder De om en udsættelse af afstemningen i medfør af artikel 131 i forretningsordenen. Jeg vil derfor indkalde en taler for og en taler imod, men først ordføreren.

<SPEAKER ID=105 NAME="Waddington">
Hr. formand, jeg vil gerne sige, at jeg er imod forslaget fra fru Boogerd-Quaak om udsættelse. Der er ingen spørgsmål at drøfte inden for udvalget, og vi vil i dag gerne melde klart ud til Rådet og Kommissionen, at det er af afgørende betydning for det nye program, at Rådet og Kommissionen har tid til at introducere programmet den 1. januar 2000. Forberedelserne skal i gang nu, og da der ikke er uenighed blandt os, mener vi, at afstemningen skal foregå her i eftermiddag.
<P>
Bifald

<SPEAKER ID=106 LANGUAGE="DE" NAME="Wolf">
Hr. formand, kære kolleger. Vi må lære at skelne mellem europæiske programmer og Kommissionens dårlige gennemførelse af dem. Det var ikke et carte blanche til at sige, som fru Cresson har gjort, at det er et godt program, og derfor kan jeg gøre, som jeg vil. Men omvendt gælder også, at vi nu ikke bør bringe et godt program i fare, idet vi udsætter det på grund af dårlig administration. Det bør vi virkelig holde ude fra hinanden og derfor stemme i dag.
<P>
Bifald
<P>
(Anmodningen forkastedes)
<P>
(Formanden erklærede den ændrede fælles holdning for godkendt)

<SPEAKER ID=107 NAME="Tindemans">
Mine damer og herrer, Udenrigsudvalget har indgivet tre ændringsforslag til sit eget forslag til beslutning. Dette for at tage hensyn til de erklæringer, som kommissær sir Leon Brittan aflagde i går aftes under debatten med hensyn til Parlamentets engagement i internationale overenskomster, som er omfattet af Euratom-traktaten. Udenrigsudvalget kommer med tre ændringsforslag og en beslutning om at lade punkt 4 og 5 i forslaget til beslutning, der omhandler en blokering af finansieringen af KEDO, bortfalde. Som ordfører og i overensstemmelse med ordførerne for udtalelse fra Forskningsudvalget og Budgetudvalget anmoder jeg derfor Parlamentet om at vedtage ændringsforslag 1, 2 og 3 og om at stemme imod punkt 4 og 5.
<P>
Forslaget til beslutning vedtoges

<SPEAKER ID=108 LANGUAGE="EN" NAME="Brinkhorst">
Rådet var fraværende i går aftes under forhandlingen i forbindelse med den mundtlige forespørgsel. Jeg spurgte på vegne af de tilstedeværende, om formandskabet kunne besvare forespørgslen inden afstemningen i dag. Har Rådet svaret?

<SPEAKER ID=109 NAME="Formanden">
Hr. Brinkhorst, jeg får at vide, at vi har modtaget et svar. Deres henvendelse har båret frugt.

<SPEAKER ID=110 LANGUAGE="EN" NAME="Brinkhorst">
Hr. formand, kan dette venligst blive cirkuleret blandt medlemmerne?

<SPEAKER ID=111 NAME="Formanden">
Vi lader naturligvis svaret cirkulere, hvis vi rent faktisk har modtaget det.

<SPEAKER ID=112 NAME="Tindemans">
Hr. formand, mine damer og herrer, jeg vil gerne sige noget om de ændringsforslag, som er indgivet af Gruppen Europæisk Radikal Alliance til forslaget til beslutning om forholdet mellem EU og Den Demokratiske Folkerepublik Korea. Disse ændringsforslag kendte vi ikke i går aftes ved debatten om denne sag. Derfor kunne jeg i går aftes ikke give min mening eller kommentar. Forslaget til beslutning, som vi skal stemme om om lidt, blev foreslået af Udenrigsudvalget som et supplement til dets betænkning om KEDO med det klare formål at gøre et forsøg på at fjerne mistroen til den isolerede nordkoreanske stat, og at få denne stat mere med i det internationale samfund. De tre ordførere fra Udenrigsudvalget, Budgetudvalget og Forskningsudvalget har været involveret heri. De undersøgte mulighederne for at opnå aftaler og møder. Hvordan kan man finde elementer for at skabe gensidig tillid, som bl. a. omfatter parlamentære kontakter? Det drejer sig om at finde elementer, som gør en dialog mulig. Vi havde, som overbeviste demokrater, naturligvis kunnet give kritik, og det er åbenbart det, der ligger til grund for ændringsforslagene fra Gruppen Europæisk Radikal Alliance. Lad mig sige følgende: Det var ikke meningen, at forslaget til beslutning skulle give udtryk for en særlig kritisk holdning. Vi var os for det første bevidste om, at hvis vi ikke kan opnå bedre kontakter med Nordkorea, og hvis vi ikke kan overbevise Nordkorea om at blive medlem af det internationale samfund, at vi så bliver konfronteret med en meget stor humanitær og måske også en sikkerhedsmæssig katastrofe. Udenrigsudvalget har sammen med medordførerne, hr. Ford og hr. Brinkhorst, udarbejdet forslaget til beslutning med stor omhu. Jeg anmoder derfor Parlamentet om ikke at vedtage ændringsforslagene fra Gruppen Europæisk Radikal Alliance og at holde fast ved forslaget til beslutning i sin helhed og uden ændringer, som det blev indgivet af Udenrigsudvalget.

<SPEAKER ID=113 LANGUAGE="FR" NAME="Dupuis">
Hr. formand, for så vidt angår proceduren, vil jeg gerne sige, at det virkelig ville være topmålet, hvis vi ikke kunne sætte disse ændringsforslag under afstemning. Vi kunne ikke fremsætte ændringsforslag i Udenrigsudvalget, og vi kan ikke fremsætte ændringsforslag på plenarmødet. Det ville virkelig være topmålet.
<P>
For så vidt angår indholdet, forsvarer hr. Tindemans teorien om tillid. Vi har den modsatte teori, for i et psykopatisk regime eksisterer tilliden ikke. Dette regime skal underlægges international kontrol, og det skal ske med det samme!

<SPEAKER ID=114 NAME="Formanden">
Tak, hr. Dupuis. Under alle omstændigheder kan jeg bekræfte, at disse ændringsforslag sættes under afstemning. Der er ikke noget procedurerelateret problem forbundet hermed.
<P>
Forslaget til beslutning vedtoges

<SPEAKER ID=115 NAME="Terrón i Cusí">
Hr. formand, jeg vil blot sige, at for at bibeholde den enighed, der har hersket under udarbejdelsen af denne betænkning, ønsker jeg at tilbagetrække halvdelen af to af de ændringsforslag, som er fremsat af min egen gruppe. I ændringsforslag 1, der handler om Tyrkiets indfald i området, vil jeg gerne have slettet den sidste del, hvilket også gælder for ændringsforslag 4, hvor medlemsstaterne, Rådet og Kommissionen anmodes om at gøre en fornyet indsats for at formulere en fælles udenrigspolitik på baggrund af den udfordring, som undertrykkelsen af det kurdiske folk udgør. Det er på disse vilkår, at jeg gerne ser afstemningen gennemført.
<P>
Hr. formand, endvidere vil jeg gerne, som min kollega hr. Brinkhorst har gjort det, sige, at jeg også i går var ude for, at Rådet ikke var til stede, da denne betænkning blev drøftet. Dette er et dokument fra Rådet, som blev modtaget til høring i Udvalget om Borgerlige Frihedsrettigheder et år efter vedtagelsen. At vi endvidere nu ikke engang ved, om Rådet har anerkendt modtagelsen af denne betænkning, finder jeg en smule overdrevet. Jeg vil gerne vide, om anmodningen om at udtrykke vores protest over for Rådet og om at bede om Rådets svar, som jeg fremsatte i går, er blevet taget til følge.

<SPEAKER ID=116 NAME="Formanden">
Tak, fru Terrón i Cusí.
<P>
Forslaget til beslutning vedtoges

<SPEAKER ID=117 LANGUAGE="EL" NAME="Ephremidis">
Hr. formand, for det første er Kommissionen, traktaternes vogter, sunket dybt ned i sølet, som det beskrives i beretningen fra Den Uafhængige Ekspertgruppe.
<P>
For det andet skete dette, fordi Kommissionen var fanget som administrator af den multinationale monopolistiske storkapital. For det tredje fungerede og handlede den uden at være underlagt en streng, konkret, objektiv, kollektiv kontrol.
<P>
Hvis der under det arbejde, der finder sted nu for at finde en erstatning for Santers stab og omfordele interesser og magt, ikke er to vigtige betingelser til stede - kontrol og uafhængighed, så en ny Kommission kan blive befriet fra ovennævnte interessers greb - vil vi få de samme resultater som før, og jeg er bange for, at der vil komme et tidspunkt, hvor Parlamentet vil sige: »Alt har vi mistet. Vi tabte kampen og vi har tabt æren .«
<P>
Vi vil ikke kunne sige som 1500-tallets kong Frans, at vi mistede alt, undtagen æren. Sådan vil vi ikke kunne sige. For Den Europæiske Union har også tabt æren.

<SPEAKER ID=118 LANGUAGE="DE" NAME="von Habsburg">
Hr. formand, jeg har med beklagelse måttet undlade at stemme ved denne afstemning, og jeg vil gerne nævne grundene hertil. I grunden er jeg meget enig, men der er to punkter, som jeg ikke har kunnet acceptere. Det første er, at med denne beslutning er vejen banet for, at denne såkaldte ekspertgruppe, som her for øvrigt har gjort det godt, arbejder videre til evig tid. Det er simpelthen en fejltagelse fra Parlamentets side, at man i stedet for at overdrage opgaverne til institutionerne, nemlig til Budgetkontroludvalget, bringer folk ind udefra. Det er den første grund. Den anden grund er, at beslutningen efter min mening er alt for svag. Man skulle her have optrådt langt mere energisk og klart, for det er nu engang en sag, hvor Parlamentet endelig har vist en smule kraft, og det kunne det i højere grad have givet udtryk for i denne beslutning.

<SPEAKER ID=119 LANGUAGE="FR" NAME="Lulling">
Hr. formand, da jeg ikke havde taletid i går og derfor ikke kunne deltage i debatten, vil jeg allerførst sige, at jeg finder det dybt beklageligt, at en del af den offentlige mening som følge af Den Uafhængige Ekspertgruppes beretning og gruppens mere eller mindre arbitrære konklusioner og som følge af uoverlagte og uansvarlige udtalelser fra visse medlemmer af dette Parlament er blevet forledt til at tro, at den europæiske konstruktion ikke var andet end et gement foretagende præget af svindel, spild og uansvarlighed.
<P>
Det er heldigvis ikke tilfældet, og jeg vil gerne hylde resultaterne af Santer-Kommissionens fireårige arbejde, hvor hele det politiske program, som formand Santer forelagde dette Parlament, blev gennemført. Endvidere må vi ikke glemme, at det var Santer-Kommissionen, der traf beslutninger og foranstaltninger til oprydningen i Delors-arvegodset, for så vidt angår de administrative og andre afvigelser. Santer-Kommissionen fortjener ikke Den Uafhængige Ekspertgruppes dom som uansvarlig i forbindelse med kontrollen af dens forvaltning.
<P>
Jeg beklager især, at det er en kvindelig kommissær, der ikke har forstået at handle politisk korrekt og i tide tage konsekvensen af sin åbenlyst favoriserende opførsel ved at træde tilbage. Hun er et dårligt eksempel, der er til skade for alle kvindelige politikere i Europa.
<P>
Jeg endte med ikke at stemme imod beslutningen. Jeg aflod at stemme, da den redder skindet, om jeg så må sige, idet den kræver en fornuftig tidsramme for udnævnelsen af en ny Kommission. Jeg kunne imidlertid ikke stemme for beslutningen, idet punkt 2 vælter som følge af den alt for venlige bedømmelse af de alt for arbitrære konklusioner fra Den Uafhængige Ekspertgruppe, der desværre er blevet anmodet om at fortsætte.

<SPEAKER ID=120 LANGUAGE="DE" NAME="Breyer">
Hr. formand, jeg stemte også for beslutningen. Alligevel mener jeg, at Parlamentets håndtering af sagen ikke ligefrem er brillant. Det havde været bedre, hvis vi fra Parlamentets side havde haft mod til i januar virkelig at stille krav om konsekvenser. Jeg mener, at vi i fremtiden ikke blot skal kræve en omstrukturering af Kommissionen, vi skal også optræde med større selvbevidsthed over for Kommissionen. Her vil jeg blot nævne et eksempel. Jeg finder det simpelthen under al kritik, det Kommissionen afspiser os med ved vores skriftlige forespørgsler. Det er til dels latterligt, hvad der står i disse svar, og her ønsker jeg virkelig, at formanden for Kommissionen, men også Parlamentets Præsidium, endelig for en gangs skyld gør det klart over for Kommissionen, at vi forventer rigtige svar og også svar, som Kommissionen senere kan blive stillet til regnskab for. Vi har ikke brug for henvisninger, som vi kender i forvejen.
<P>
For det andet ønsker jeg virkelig, at det skånselsløst undersøges, om der virkelig har fundet indirekte partifinansiering sted. Jeg håber, at disse rapporter offentliggøres endnu før valget til Europa-Parlamentet, for at vi kan give skatteborgerne mulighed for at gøre sig klart, hvem de vil beslutte sig for. For at sammenfatte dette: Jeg mener, at Parlamentet ikke skal finde sig i denne behandling fra Kommissionens side, og derfor beder jeg virkelig ganske udtrykkeligt om, at Præsidiet arbejder for, at forespørgsler til Kommissionen fremtidigt besvares mere præcist og nøjagtigt.

<SPEAKER ID=121 LANGUAGE="FR" NAME="Fabre-Aubrespy">
Hr. formand, beslutningens titel burde ændres for at tage højde for det vedtagne ændringsforslag 16. Det drejer sig altså om kommissærernes tilbagetræden.
<P>
For så vidt angår indholdet, vil jeg gerne sige, at flertallet af Parlamentets medlemmer intet har lært af den sidste tids hændelser med hensyn til udskiftningen af Kommissionens medlemmer og Den Uafhængige Ekspertgruppe. Med hensyn til udskiftningen af Kommissionens medlemmer er det en fejl, at vores ændringsforslag 20, der har til hensigt at sikre, at ingen af de afgående medlemmer af Kommissionen kan blive medlemmer af den nye Kommission, er blevet forkastet. Ekspertgruppens beretning er i realiteten meget klar. Den sanktionerer, fordømmer et kollektivt ansvar, medlemmernes, kommissærernes og Kommissionens kollektive ansvar, både den nuværende og den foregående Kommission.
<P>
Ved at vedtage beslutningens punkt 7 har flertallet af Parlamentets medlemmer vist, at de intet har lært - hverken af denne beretning eller af de mange erklæringer, ekspertgruppen siden har afgivet. Der burde ryddes op én gang for alle, der burde udnævnes en midlertidig speciel Kommission bestående af forvaltningseksperter for at løse de problemer, Den Uafhængige Ekspertgruppe blotlagde.
<P>
For så vidt angår Den Uafhængige Ekspertgruppe, er det en fejl, at man bemyndigede den til at udarbejde en beretning frem til den 1. september. Man har i øvrigt bundet det nye mandat, man har nægtet, at udvalget beskæftiger sig med Parlamentets arbejde. Man har - endnu en gang - indskrænket Europa-Parlamentets kompetenceområde.

<SPEAKER ID=122 LANGUAGE="DE" NAME="Habsburg-Lothringen">
Hr. formand, ved afstemningen om denne beslutning stemte jeg hverken for eller imod, og det gjorde jeg først og fremmest af en bestemt grund. Jeg anser det ligeledes for negativt, at Den Uafhængige Ekspertgruppes mandat i denne beslutning i praksis forlænges. Det har ganske vist gjort et godt stykke arbejde, men jeg stemte også ved sidste afstemning imod Den Uafhængige Ekspertgruppe, fordi jeg er overbevist om, at der ikke eksisterer noget retsgrundlag for det. Det har også forskellige udtalelser bekræftet, f.eks. fra det tidligere medlem af Parlamentet og nuværende generaladvokat ved Domstolen, Siegbert Adler. Også han har taget klart stilling og sagt, at der ikke er noget retsgrundlag for denne såkaldte vismandsgruppe. Derfor har jeg ikke kunnet gå ind for det.
<P>
Men jeg må også sige, at der står en del i denne beslutning, som er særdeles godt. Ikke kun, at Rådet opfordres til at gennemtrumfe kommissærernes individuelle ansvar, men også, at der i denne beslutning står, at der også fra Parlamentets side skal bebrejdes Rådet en vis forsømmelse af dets pligter, fordi det allerede ved forskellige lejligheder burde have taget stilling, hvilket det ikke har gjort. Der skulle altså først og fremmest Budgetkontroludvalgets og Parlamentets arbejde til for at sætte noget i bevægelse her.

<SPEAKER ID=123 LANGUAGE="SV" NAME="Palm">
Hr. formand, det er første gang, jeg afgiver en mundtlig stemmeforklaring, så jeg håber, jeg gør det rigtigt. Hvad angår denne beslutning, har jeg valgt at undlade at stemme i de enkelte afstemninger og har stemt ja til den endelige beslutning, eftersom jeg af tidsmæssige årsager har haft meget svært ved at følge med i beslutningen, som er blevet ændret mange gange. Jeg har altså valgt at undlade at stemme under selve beslutningen, men selvfølgelig mener jeg, at f.eks. kildebeskyttelse og åbenhed, som indgår i beslutningen, er vigtigt. Derfor valgte jeg at stemme ja til sidst.

<SPEAKER ID=124 NAME="Formanden">
Tak, fru Palm. Det klarede De fint.

<SPEAKER ID=125 NAME="Banotti">
Jeg har altid haft den opfattelse, at en stærk Kommission var af afgørende betydning for at varetage mindre landes interesser. Det er vigtigt for Den Europæiske Unions fremtid, at vi har en stærk Kommission som centrum for vores politiske liv.
<P>
I de sidste 25 år har der været talrige eksempler på, at irske interesser har fået de forskellige Kommissioners retfærdige og velvillige støtte. Hvis man ser bort fra den seneste tids begivenheder, er det stadig min opfattelse. Den midlertidige Kommission kan ikke undgå at blive opfattet som stækket, men sommetider kan en stækket Kommission overraske. Vi forventer, at der på Rådets møde i Berlin bliver udpeget en ny formand, så der kan udpeges en ny Kommission så hurtigt som muligt.
<P>
Mange regeringer vil beslutte at genudpege de siddende kommissærer af pragmatiske grunde. Den midlertidige Kommission må have reformen af institutionerne som topprioritet.
<P>
Det er lige så vigtigt, at vi anerkender, at de alvorlige beviser på bedragerier er begrænset til de enkelte medlemsstater, og at en stor del er foregået i administrationen af den fælles landbrugspolitik, som oksekødnævnet i Dublin tydeligt har påvist.
<P>
Fremtidens Kommission skal være stærk, reformeret og uafhængig og være i stand til at forhindre bedragerier samt give Europa de politiske retningslinjer, som der tydeligvis er behov for.

<SPEAKER ID=126 NAME="Berthu">
Vi stemte ikke for Parlamentets forslag til beslutning om Kommissionens tilbagetræden, da den forekommer os at være ganske hyklerisk. På den ene side efterlyser den en større ansvarsfølelse hos Kommissionen og en styrkelse af den demokratiske dimension i Den Europæiske Union (punkt 4), men på den anden side kræver den, at den anden beretning fra Den Uafhængige Ekspertgruppe om svindelsager ikke bliver udsendt før september 1999. Man vil på denne måde undgå at bringe pinlige sager frem i lyset i forbindelse med valget til de europæiske institutioner. Er det virkelig et sådant demokrati, beslutningen efterlyser?
<P>
Vi afviser under alle omstændigheder den overvejende holdning i dette Parlament, i henhold til hvilken krisen bør løses ved en styrkelse af Europa-Parlamentets beføjelser. Det er ikke andet end en politisk genbrugsoperation ført an af føderalisterne. I realiteten ville denne påståede kur ikke gøre nogen gavn, snarere tværtimod.
<P>
Inden der højlydt fremsættes krav om en ny styrkelse af beføjelserne i Bruxelles, burde man alligevel først stille sig spørgsmålet: Hvorfor denne svindel? Man ville se, at den europæiske føderalisme, som man pludselig foreslår os som et universalmiddel, lige siden sine første spæde trin har været selve roden til den skade, der klages over.
<P>
Svindelen er i virkeligheden opstået som følge af indretningen af et mørkt rum i Bruxelles afskåret fra borgerne, hvor enorme pengesummer transiteres. Dette rum var og er stadig ikke underlagt nogen direkte kontrol fra medlemsstaternes side.
<P>
Europa-Parlamentet har naturligvis ifølge teksterne en kontrolfunktion i forhold til fællesskabsbudgettet. Men på trods af klare afvigelser har dette aldrig helt fungeret. Denne funktion er derfor nu blevet aktiveret i det mindste en gang på forlangende af Gruppen af Uafhængige for Nationernes Europa. Så meget desto bedre. Men denne positive udvikling beviser hverken, at Europa-Parlamentet er det bedst egnede organ til kontrol af fællesskabsbudgettet, eller (og endnu mindre) at det opfylder de grundlæggende betingelser for i fremtiden at blive den øverste forsamling i et føderalt Europa, der pludselig stræber efter at overtage de nationale parlamenters vigtigste beføjelser.
<P>
Det er ikke det bedst egnede organ til kontrol af fællesskabsbudgettet, da det i realiteten er tæt knyttet til den institution, den skal kontrollere, Kommissionen. Europa-Parlamentet drømmer udelukkende om at udvide sine beføjelser, og for at føre denne drøm ud i livet skal den arbejde på at udvide Fællesskabets sfære, et arbejde, som Kommissionen også hovedsageligt helliger sig. De to institutioner er således sammen om at opfylde denne målsætning. Og Europa-Parlamentet har aldrig siden dets grundlæggelse påtalt Kommissionens mest iøjnefaldende uregelmæssigheder, herunder for nylig - nogle måneder før den aktuelle skandales opblussen - påtagelse af udgifter uden retsgrundlag. Endelig har nogle deputerede, der uden at ville det blev ført frem i rampelyset som følge af formændene for de føderalistiske gruppers fejlagtige manøvrer, siden sidste januar arbejdet ihærdigt på at nå frem til det resultat, som flertallet af Parlamentets medlemmer i realiteten allerhelst ville undgå, nemlig Kommissionens tilbagetræden.
<P>
Vi ved det godt. Både Europa-Parlamentet og Kommissionen er medskyldige på det strukturelle plan, og kontrollen kan kun komme udefra, fra Rådet og de nationale parlamenter, og det er deres beføjelser, der skal styrkes. Det er svært at tro på, at Frankrig betaler et årligt bidrag til Unionen, og at landets parlamentarikere så ikke engang har ret til at sige »nej« i forbindelse med budgetafstemningen eller til selv at kontrollere, hvad der sker med skatteydernes penge. Så længe man ikke kan indse disse selvfølgeligheder, kan man bare blive ved med at foretage kunstige kontroller i Bruxelles, og de dårlige vaner vil fortsætte.
<P>
Så meget desto mere opfylder Europa-Parlamentet ingen betingelser for at indtage pladsen som den øverste forsamling i et føderalt Europa. Vi må ikke glemme, at Europa ikke er en nation, men en sammenslutning af nationer, og at dette vigtige kendetegn har berettiget institutionernes særpræg, hvor den nationale suverænitet spiller - og skal fortsætte med at spille - en central rolle. Europa-Parlamentet, der er en specialiseret forsamling, er især velegnet til at gennemføre specialiserede opgaver, men under ingen omstændigheder overordnede suverænitetsopgaver. Det repræsenterer ikke et europæisk folk. For at komme med et konkret eksempel inden for budgetområdet kan man tage franskmændene, som man ikke kan forestille sig er klar til acceptere, at deres skatter bliver fastsat af et flertal af tyskere og spaniere. Ikke desto mindre ville dette »europæiske folk« være det nødvendige udgangspunkt for det »europæiske demokrati«.
<P>
Hvis man vil sætte en stopper for svindel og forvaltningsfejl i de europæiske institutioner, må man ikke gemme sig i mængden. Man må ikke begrave sig i fejlen og foreslå, at Bruxelles udstyres med yderligere beføjelser under dække af et kunstigt demokrati, der snart ville danne grundlag for nye desillusioner. Man må ikke give nyt liv til de skråsikre føderalister, der har stået i vejen for alle gode løsninger i de seneste år, efter Kommissionens forlis.
<P>
Derimod skal vi i forbindelse med det kommende valg til Europa-Parlamentet slå på de eneste effektive løsninger, nemlig at genindføre den nationale kontrol med Bruxelles, underlægge Kommissionen Rådets kontrol, give de nationale parlamenter ret til at følge med i, hvordan deres borgeres penge anvendes.

<SPEAKER ID=127 NAME="Blokland og van Dam">
Vi er stort set enige i den fælles beslutning om hændelserne omkring Kommissionens fratræden. Vi har derfor stemt for beslutningen. Vi mener endvidere, at der så hurtigt som muligt skal udnævnes en midlertidig Kommission for den resterende del af den afgåede Kommissions periode. Det kan ikke være sådan, at den fratrådte Kommission bliver siddende på sin post i endnu ni måneder. Det er ikke godt for Unionens slagfærdighed og troværdighed.
<P>
Vi savnede nogle vigtige punkter i det fælles forslag til beslutning. Derfor har vi ladet vores egen beslutning komme til afstemning og ikke været medindgivere af den fælles beslutning. Et vigtigt aspekt, som mangler, er den eventuelle genudnævnelse af fratrådte kommissærer i den midlertidige Kommission. Vi mener ikke, at der skal være medlemmer af den nuværende Kommission i den nye midlertidige Kommission, fordi Den Uafhængige Ekspertgruppes arbejde endnu ikke er gjort færdigt. Der kan endnu komme adskillige nye bedrageritilfælde frem i lyset. Hvis det efter Den Uafhængige Ekspertgruppes nærmere undersøgelse viser sig, at bestemte kommissærer er helt uskyldige, har vi ikke noget imod, at de vender tilbage i den næste mandatperiode (2000-2005).
<P>
Et andet aspekt, som ikke er formuleret klart i den fælles beslutning, er den midlertidige Kommissions opgave. I de næste ni måneder skal en grundig sanering af de administrative og finansielle områder og forbedringen og moderniseringen af den finansielle forvaltning stå centralt. Det skal den midlertidige Kommission indskrænke sig til. Der er ikke behov for realisering af store idealer om Europas videre opbygning parallelt med en yderligere udvidelse af Kommissionens samlede opgaver. Det er i de kommende måneder slet ikke aktuelt.

<SPEAKER ID=128 NAME="Blot">
Beslutningen kræver under motiv D, punkt 4, udnævnelse af en stærk Kommission, hvilket er ret paradoksalt i betragtning af de forvaltningsfejl, Den Uafhængige Ekspertgruppe har blotlagt i sin beretning, som har ligget til grund for Kommissionens tilbagetræden.
<P>
Det var netop fordi, den følte sig stærk, for stærk, at Kommissionen lod sig friste til de alvorlige forvaltningsfejl, der gik så vidt som til at undlade at forelægge »vigtige dokumenter for Parlamentet« i henhold til beslutningens motiv B.
<P>
Som følge af en fejl, der går tilbage til Den Europæiske Unions grundlæggende traktater, indtager Kommissionen en alt for betydningsfuld rolle. Dette organ, der i kraft af sin udnævnelse er det mindst demokratiske af Unionens organer, burde genfinde den rolle, der normalt tildeles en administration: at udføre ordrerne fra den højeste politiske instans, nemlig Rådet.
<P>
Europas grundlæggere skabte Kommissionen efter modellen fra EKSF's H¢je Myndighed, fordi de ikke havde tiltro til demokratiet.
<P>
Det er en god idé at benytte den aktuelle krise til at komme lidt til fornuft. I et demokratisk system bør Kommissionen være Rådets udøvende myndighed og intet andet. Traktaterne bør revideres i denne henseende. Det vil det udefrakommende pres uden tvivl tvinge os til at gøre i fremtiden.

<SPEAKER ID=129 NAME="Ferrer">
Kommissionen har ved at leve op til sit ansvar og ved at træde kollektivt tilbage udført en handling, som vi må takke den for, ligesom vi må takke den for det politiske arbejde, som den har udført i løbet af mandatperioden. Det er nu op til Rådet også at leve op til sit ansvar, ligesom Parlamentet gjorde i december ved ikke at meddele decharge for budgettet for 1996 og ved at udnævne en uafhængig ekspertgruppe til at undersøge de dengang påviste uregelmæssigheder. Rådet bør altså uden forhaling løse den institutionelle krise, der er opstået som følge af Kommissionens fratræden. En krise, hvis risiko ikke ligger i denne fratræden som så og heller ikke i de forhold, der fik den til at bryde ud, men i de virkninger, som Rådets måde at løse krisen på, kan have.
<P>
Hvis Rådet under påskud af den dårlige forvaltning og manglende finansielle kontrol, som er blevet påvist i ekspertgruppens beretning, foreslår en formand uden politisk profil og udnytter situationen til at svække Kommissionen og reducere dens kompetencer, vil krisens afslutning blive falsk, og dens følger vil få meget negativ virkning på Den Europæiske Unions fremtid på et tidspunkt, der endvidere er af så afgørende politisk betydning. Derfor stemmer jeg for beslutningen om Kommissionens fratræden, for denne beslutning afstikker den kurs, som Rådet bør følge ved udnævnelsen af den nye Kommission, og den specificerer Parlamentets overbevisning om, at denne krise bør tjene til at styrke Den Europæiske Unions politiske og demokratiske dimension, og denne styrkelse går også via en styrkelse af Kommissionen. Vi har ganske enkelt behov for en stærk og effektiv Kommission, der er udnævnt i henhold til de procedurer, der er fastsat i Amsterdam-traktaten. Den skal altså være demokratisk legitimeret. Kun på denne måde kan den spille den rolle som garant for Den Europæiske Unions fælles interesse, som den tildeles i traktaterne, og være den drivkraft for opbygningen af Europa, som vil føre os til det globale Europa, som vi kæmper for.

<SPEAKER ID=130 NAME="Filippi">
Jeg stemte ja til det fælles beslutningsforslag om Kommissionens fratræden, da jeg er enig i hele indholdet og navnlig i det, der står i stk. 8, hvor man anmoder om nogle ambitiøse programmer og reformer, som naturligvis forudsætter en kompetent Kommission med en kompetent formand. Stk. 7 skal fortolkes og ses i denne sammenhæng, nemlig at Parlamentet, der minder om nødvendigheden af en streng overholdelse af traktaterne, samtidig beder om en hurtig beslutning og en fornuftig løsning.
<P>
Jeg håber således, at man på Ministerrådets møde i Berlin efterkommer disse anmodninger og bliver enig om at pege på en formand for Kommissionen, der opfylder kravet om at sikre Unionen en kompetent og repræsentativ ledelse, så der kommer en endelig løsning, som sikrer en periode med stabilitet og reformer.

<SPEAKER ID=131 NAME="Hautala">
Kommissionen skal nu nøje overveje, hvad reformen af adminstrationskulturen, der kræves af Europa-Parlamentet betyder i praksis. Amsterdam-traktaten forpligter Kommissionen til at udarbejde en ny forordning om aktindsigt for Den Europæiske Union. Dette arbejde bør ikke udsættes, tværtimod er en hurtig færdiggørelse af Kommissionens forslag endnu vigtigere end før set i lyset af begivenhederne i de seneste uger. Forordningen skal sikre borgerne i Den Europæiske Union en videst mulig ret til at stifte bekendtskab med dokumenterne for alle Unionens institutioner.
<P>
Efter De Grønnes forslag vedtog Europa-Parlamentet i dag, at det nye Parlament skal bestå af betydeligt flere kvindelige medlemmer. I øjeblikket er en fjerdedel af medlemmerne kvinder, hvilket ikke kan betragtes som værende tilfredsstillende, hvis Amsterdam-traktatens nye forskrifter, som lægger vægt på ligestillingen, tages i betragtning.
<P>
Det er vigtigt, at Parlamentet, som vælges i juni, har en reel mulighed for at deltage i udnævnelsen af Kommissionen, og at det har frie hænder til at vælge den Kommission det ønsker for den næste periode på fem år.

<SPEAKER ID=132 NAME="Holm, Lindholm og Schörling">
Med tanke på det, der er kommet frem i Den Uafhængige Ekspertgruppes beretning og Budgetkontroludvalgets og Revisionsrettens undersøgelser, er Kommissionens tilbagetræden en selvfølge. Spørgsmålet er nu, hvilke konklusioner der skal drages.
<P>
Vi mener, at Kommissionen har fejlet på to plan. Dels har Kommissionen begået bedrageri, dels har den forsømt virksomheden. På grund af bedrageriet skal Kommissionen træde tilbage, på grund af forsømmelsen skal Kommissionens fremtidige rolle tages op til revision. Fremover bør Kommissionen ikke få flere og flere arbejdsopgaver, men derimod færre. Noget af det, Kommissionen arbejder med i dag, bør kunne gøres betydeligt mere effektivt af medlemslandene selv. Kommissionen bør heller ikke beskæftige sig med detailreguleringer på områder, hvor den mangler den nødvendige nationale kompetence.
<P>
Vi er således ikke enige i det, der står i beslutningen om, at EU har behov for en stærk politisk Kommission. Ikke desto mindre har vi valgt at stemme for beslutningen.

<SPEAKER ID=133 NAME="Martinez">
Fra 1989 til 1996, i årevis, lod Kommissionen i Bruxelles med fuldt overlæg kontamineret mel og køer med en forfærdelig patologi, der kan overføres til mennesker, nemlig kogalskab, cirkulere frit. Denne fejl, der bragte millioner af europæiske borgeres liv og helbred i fare, blev ikke sanktioneret. Europa-Kommissionen blev ikke irettesat.
<P>
Til gengæld medførte beretningen fra fem personer, der kun repræsenterer dem selv, men som er blevet ophøjet til »vismænd«, Europa-Kommissionens tilbagetræden den 15. marts 1999. Begrundelserne er velkendte, og har været offentligt kendt i flere år: nepotisme, alvorlige uregelmæssigheder, »svindel«, »manglende kontrol med den bureaukratiske forvaltning« og andre oligarkiske afvigelser, som de deputerede fra Jean-Marie Le Pens Front National har påpeget i dette forum i tre lovgivningsperioder.
<P>
Man kan lære følgende af denne tilbagetræden:
<P>
For det første bekræfter Parlamentet her efter flere års kamp for at styrke sine beføjelser på budgetområdet, at den bliver den vigtigste institution i den europæiske konstruktion.
<P>
For det andet har Kommissionens 20 medlemmer fundet en endnu mere oligarkisk institution end den selv, idet den faldt som følge af en beretning fra fem eksperter udpeget af et dusin medlemmer af Europa-Parlamentets Formandskonference. Det er så sandt, som det er sagt, at i en regering med et meget lille antal medlemmer, er der altid et endnu mindre antal personer i den kreds, der tager beslutningerne.
<P>
Det er endvidere blevet bekræftet, at suverænitetsopgaver som støtte til Østeuropa og til de sydligste middelhavslande ikke kan overdrages til private selskaber, til bureauer med lukrativt formål, sådan som Kommissionen desværre har gjort det siden Jacques Delors.
<P>
De ultraliberale, der altid er på pletten med krav om nedlæggelse af medlemsstaterne og deres offentlige administrationer, har i denne forbindelse bevist, at den traditionelle franske stat giver langt større moralsk sikkerhed end den private administration efter amerikansk forbillede.
<P>
De to mest udsatte kommissærer var socialister, hvilket på fællesskabsniveau bekræfter Gonzalez', Mitterrands, Craxis, Roland Dumas', Augustas belgiske socialisters og andre korrupte socialisters dårlige vaner, som er blevet bragt for dagens lys på nationalt plan i de socialdemokratiske regeringer.
<P>
Endelig bekræfter denne tilbagetræden - og især grundene til den - at Europa-Kommissionen ikke kan fungere som Europas regering. Det er et højtstående, administrativt sekretariat, der skal placeres inden for de skarpe grænser, teksterne foreskriver.
<P>
Den europæiske magt skal fortsat ligge i den mellemstatslige struktur, som Ministerrådet er, med Parlamentet, folkets repræsentant, som kontrolorgan.
<P>
Betænkning af Lehne (A4-0112/99)

<SPEAKER ID=134 NAME="Eriksson, Sjöstedt og Svensson">
Vi stemmer mod Lehne-betænkningen. EU ser i dag i højere og højere grad på flygtninge og asylsøgere som en sikkerhedsrisiko. Visum kræves fra flere og flere lande, for at deres medborgere får lov at rejse ind i EU overhovedet. Derudover træffes der større foranstaltninger mod asylsøgere med falske identitetspapirer. Vi går ikke ind for at afvise flygtninge alene af disse grunde. At »skille sig af med« sin identitet er ikke en enkel handling, men noget man tvinges til, når der er stoppet for forskellige måder at flygte på.

<SPEAKER ID=135 NAME="Hager">
Parlamentsmedlemmerne fra det østrigske liberale parti tilslutter sig de to fælles aktioner om forbedring af udvekslingen af oplysninger med henblik på bekæmpelse af falske rejsedokumenter og om indførelse af en minimumsstandard for udstyret hos de pågældende myndigheder. De hilser begge skridt velkomne, fordi de indser deres betydning for bekæmpelsen af den illegale indvandring. Men efter at ordføreren kun vil bringe de fælles aktioner i anvendelse tidsbegrænset og samtidig kræver initiativer fra Kommissionen til forberedelse af de muligheder, der er indført med Amsterdam-traktaten, har parlamentsmedlemmerne fra det østrigske liberale parti ved den endelige afstemning stemt imod betænkningen.
<P>
Betænkning af Evans (A4-0122/99)

<SPEAKER ID=136 NAME="Eriksson, Sjöstedt og Svensson">
Vi stemmer mod Evans-betænkningens forslag om et europæisk studenterkort.
<P>
I Sverige har vi et fungerende studiekort, som samtlige studerende ved højere læreanstalter og universiteter får gratis. Kortet er selvfinansieret og uddeles i samarbejde med de lokale studerende. Der findes også kort, som bliver uddelt af internationale nonprofitorganisationer, f.eks. ISIC-kortet.
<P>
GUE/NGL-gruppen mener ikke, at en fælles universitetslegitimation skulle være bedre end de nuværende studiekort på europæisk og internationalt plan, og vi vil gerne understrege, hvor vigtigt det er, at EU ikke forsøger at begrænse livskraften og initiativet hos studenterbevægelsen og andre nonprofitorganisationer.

<SPEAKER ID=137 NAME="Palm, Theorin og Wibe">
Betænkningen rejser spørgsmålet om at give studerende mulighed for at få del i studenterrabatter. Ordføreren mener, at Kommissionen bør foretage en undersøgelse af, hvorvidt dette bedst gennemføres ved at indføre et fælles studiekort eller ved at anbringe et logo på de eksisterende kort. Vi støtter betænkningen og dens konklusioner. Uanset hvilken metode man vælger, mener vi dog, det er vigtigt, at systemet også kan omfatte studerende i ikkemedlemslande.
<P>
Desuden vil vi gerne påpege, at der er visse dele af de grunde, som anføres for en indførelse af et fremtidigt studiekort, vi ikke støtter. I betænkningen fremføres det, at studiekortet kan være en god måde at skabe en fælles identitet for EU-studerende på. Vi forholder os i grunden skeptisk til, at politikerne påtager sig at skabe identiteter på borgernes vegne.

<SPEAKER ID=138 NAME="Titley">
Hr. formand, jeg stemmer for betænkningen i dag. En af de største triumfer for europæisk samarbejde siden 1950'erne er de muligheder, det har skabt for unge mennesker i forbindelse med rejser, arbejde og uddannelse overalt i EU. Tag til Manchester lufthavn en eller anden dag, og man vil se hundredvis af unge mennesker føre den frie bevægelighed mellem mennesker ud i livet. Det fremragende universitet i Salford i min egen valgkreds har også udnyttet mulighederne i Europa fuldt ud ved at etablere udvekslingsprogrammer med partnerinstitutioner over hele EU. Et europæisk studenterkort vil gøre det endnu lettere for studerende fra den nordvestlige del at skabe tætte relationer til deres kontinentale kolleger.
<P>
Labour-regeringen vil gøre sit yderste for at sikre, at så mange mennesker som muligt vil kunne anvende studenterkortene i fremtiden. Hvis Storbritannien skal opnå en økonomi med højtuddannede mennesker og høje lønninger, skal et bredt udsnit af befolkningen vælge videregående uddannelser. Derfor har Labour-regeringen oprettet universitetet for industri, som vil kunne tilbyde 1 million kurser om året, når vi når 2004. Dette højteknologiske universitets mål er at fremme livslang uddannelse og at skabe adgang for de mennesker, der normalt ikke har mulighed for højere uddannelse.
<P>
Dette står i skarp kontrast til de konservative, der altid har foretrukket at anvende skatteydernes penge til privatskoler for en lille del af befolkningen, frem for at anvende pengene til universiteter for en stor del af befolkningen.
<P>
Indstilling ved andenbehandling af Roth-Behrendt (A4-0068/99)

<SPEAKER ID=139 NAME="Bonde og Sandbæk">
Af hensyn til forbrugerne stemmer JuniBevægelsen for Miljøudvalgets ændringsforslag til forbrugerbeskyttelse på produktansvarsområdet. Vi vil dog ikke skjule, at vi har dybe betænkeligheder ved den valgte fremgangsmåde. JuniBevægelsen ønsker ikke initiativretten flyttet fra Kommissionen til EU-Parlamentet, men ønsker i stedet initiativretten placeret hos de nationale parlamenter.
<P>
Indstilling ved andenbehandling af Waddington (A4-0108/99)

<SPEAKER ID=140 LANGUAGE="DE" NAME="Raschhofer">
Hr. formand, lad mig først sige, at undertiden mener jeg, afstemningerne går for hurtigt. Jeg markerede ganske vist under afstemningen, men det blev desværre ikke set af formanden. Derfor vil jeg også gerne først sige, at jeg ved ændringsforslag 19 fra I-EDN-gruppen ved den fælles beslutning om Kommissionens tilbagetræden eller udnævnelsen af den nye Kommission ved en fejl stemte imod og egentlig ville stemme for.
<P>
Men nu til min mundtlige stemmeforklaring. Allerede ved førstebehandlingen af denne betænkning stemte vi for den nye udgave af Leonardo II-programmet. Det gjorde vi, fordi princippet om livslang uddannelse naturligvis skal støttes og skal gennemføres ved konkrete tiltag.
<P>
I den foreliggende betænkning skal der som noget særligt positivt henvises til ændringerne af ledsageforanstaltningerne. Med indførelsen af konkrete ansvarsområder og muligheden for tidsbegrænset ansættelse af tjenestemænd gennemføres de første incitamenter. Vi støtter udtrykkeligt disse ændringer og stemte derfor for denne betænkning.

<SPEAKER ID=141 NAME="Lindqvist (ELDR)">
Betænkningen indeholder mange gode forslag, der tager sigte på at øge mulighederne for uddannelse, praktik og arbejde i Europa, modvirke diskrimination og fremme ligestillingen. På baggrund af, at den forkerte forvaltning af penge og bedrageri i Leonardo da Vinci-programmet var en af de afgørende årsager til Kommissionens tilbagetræden, ville det være en udfordring at træffe en beslutning om en anden etape nu, inden problemerne med forkert forvaltning af midlerne er blevet løst. Der skal derfor umiddelbart indledes en indsats med henblik på øget kontrol, evaluering, rapportering, åbenhed og indsigt. Indtil noget sådant sker, bør beslutningen om programmet udskydes.
<P>
Betænkning af Stewart-Clark (A4-0110/99)

<SPEAKER ID=142 NAME="Deprez">
Den praktiske gennemførelse af det tredje led i kampen mod storforbrydelser og international organiseret kriminalitet er en af de grundlæggende betingelser for offentlighedens anerkendelse af det europæiske projekt, inden for hvilket det indre marked er et af de vigtigste elementer.
<P>
Det indre marked er lig med fri bevægelighed for personer, varer og tjenesteydelser. Det må under ingen omstændigheder være fri bevægelighed for smuglere og forbrydere. Det er klart, at vores medborgere afviser det europæiske projekt, hvis de med rette eller urette forbinder det indre marked med det, de føler som en stigende usikkerhed.
<P>
Jeg er derfor fuldstændig enig med vores ordfører, når han siger, at vi ikke skal begrænse os til at nedsætte et udvalg af ledende politifolk, og at det er nødvendigt at oprette en tværfaglig gruppe bestående af ledende politifolk og told- og andre retshåndhævende myndigheder med henblik på hurtigst muligt at skabe et konkret samarbejde på operationelt plan. Et medlem af Europol skal naturligvis deltage i møderne i denne tværfaglige gruppe og spille en aktiv rolle i gruppen.
<P>
Jeg går i øvrigt også ind for vores ordførers udtalelse om, at politiets succes ikke bør måles i antallet af tilbageholdelser, men efter, i hvor høj grad det lykkes at retsforfølge kriminelle organisationer.
<P>
Idet jeg giver min støtte til det ændrede udkast om fælles aktioner, understreger jeg mit ønske om, at de blandede inspektionsoperationer ikke begrænses til Unionens ydre grænser (herunder havne og lufthavne), men at de ligeledes finder sted inden for Unionens grænser, så ofte det er nødvendigt.

<SPEAKER ID=143 NAME="Lindqvist (ELDR)">
Betænkningen indeholder mange gode forslag om indførelsen af en effektiv udveksling af informationer og et advarselssystem for kriminel virksomhed. Der bør ikke etableres politistyrker under fælles EU-befaling. Samarbejdet med Interpol bør styrkes for at undgå dobbeltarbejde. Registeret for videregivelse af personoplysninger bør udelukkende omfatte personer, som er dømt eller mistænkt for kriminalitet, for at undgå det »registeri« og den risiko for krænkelser af integriteten, som Schengen-aftalens SIS-register indebærer.

<SPEAKER ID=144 NAME="Palm, Theorin og Wibe">
Vi er meget kritisk indstillet over for den fælles europæiske politimyndighed Europol. Europol er vokset frem i hemmelighed, og organisationen står helt uden for demokratisk kontrol. Dette er meget urovækkende, især hvis den skal have et vist omfang af eksekutive beføjelser. Der findes eksempelvis forslag om, at Europol skal have en ledende rolle i grænseoverskridende undersøgelser af kriminalitet.
<P>
Der skal oprettes et hemmeligt register, hvor kriminelle, ofre for kriminalitet og vidner skal registreres, og som kan indeholde oplysninger om politiske hensigter, race, seksuel orientering og religiøst tilhørsforhold. Ubegrundede rygter og ren sladder om personer, som ikke engang er mistænkt for kriminalitet, vil kunne blive registreret, hvilket fører til, at borgernes personlige integritet trues, og at retssikkerheden mindskes.
<P>
Vi mener, at Interpol med sine 177 medlemslande er en organisation, der er fuldt ud tilstrækkelig med henblik på at samordne den politimæssige indsats på internationalt plan. Det er af allerstørste betydning, at den politimæssige indsats forbliver under demokratisk kontrol.
<P>
Betænkning af Bourlanges (A4-0109/99)

<SPEAKER ID=145 LANGUAGE="FR" NAME="Fabre-Aubrespy">
To bemærkninger til proceduren, to bemærkninger til indholdet, hr. formand. For så vidt angår proceduren, ud over at vi diskuterer denne betænkning her i Bruxelles og ikke i Strasbourg, som vi burde gøre, når det drejer sig om budgetrelaterede diskussioner, vil jeg gerne gøre opmærksom på, at man under betænkningens motiv B, der er blevet vedtaget af et flertal i Parlamentet, glæder sig over konklusionerne fra det uformelle Europæiske Råd i Berlin, det vil sige det møde, der finder sted i morgen og i overmorgen. Jeg er bange for, at dette ikke blot er en simpel tidsfejl, men at vi endvidere ofte er i stand til at forudsige det, der sker institutionerne imellem. Et bevis for, at Den Europæiske Union af og til lader meget tilbage at ønske.
<P>
Med henblik på indholdet undrer jeg mig over det, der på den ene side står under betænkningens punkt 2, og det, der på den anden side står under punkt 3. Under punkt 2, hvor vi kræver, at der vedtages et budget for regnskabsåret 2000, der bevarer Parlamentets beføjelser. Dette illustrerer desværre den måde, hvorpå flertallet af Parlamentets medlemmer ofte ræsonnerer i forbindelse med kompetence- og beføjelseskonflikter, i stedet for at tænke på de rent budgetrelaterede kendsgerninger eller varetage skatteydernes interesser i de forskellige medlemsstater.
<P>
Under punkt 3 tages der ikke højde for dette krav, idet vi minder om, at Europa-Parlamentet har udvist budgetdisciplin inden for de seneste tre regnskabsår, da det har vedtaget budgetter, hvor bevillingerne lå under FBF-niveau. Og når vi siger, at vi sammen med Rådet har tilstræbt et stramt budget, glemmer vi, at vi hver gang har hævet Rådets budget. Budgetdisciplinen er således ikke ligeligt fordelt mellem de to institutioner.
<P>
Det ville f.eks. være passende ikke at opføre de under punkt 10 nævnte uudnyttede bevillinger i størrelsesordenen 243 %, 142 % og 110 % på budgettet for år 2000. Det er en reel disciplineret indsats, der skal ydes i Den Europæiske Union. En indsats, der i øvrigt kræves af medlemsstaterne.

<SPEAKER ID=146 NAME="Palm, Theorin og Wibe">
Selvfølgelig er der behov for en samordning af asylpolitikken, især i forbindelse med konflikter samt beslutninger om og fordeling af FN's flygtningekvoter. Efter vores mening er det dog vigtigt at forklare, at vi ikke bryder os om, at nationale kompetenceområder såsom asyl- og indvandringspolitikken listes ind på fællesskabsplan, idet dele af dem bliver anliggender under tredje søjle. Vi forholder os meget kritisk til hele punkt 15 i betænkningen, altså også teksten om forslag til gennemførelse af Eurodac-systemet.
<P>
Betænkning af Tindemans (A4-0104/99)

<SPEAKER ID=147 LANGUAGE="DE" NAME="von Habsburg">
Hr. formand, jeg stemte egentlig med stor beklagelse imod visse ændringsforslag fra mine venner i det radikale parti, for i princippet havde de bestemt ret. Derfor skal jeg retfærdiggøre mig ved at sige, at vi har studeret dette spørgsmål indgående i Udenrigsudvalget.
<P>
Det drejer sig nemlig her om to ting. På den ene side drejer det sig om den ydre sikkerhed, som vi nu skal være parate til at give noget til gengæld for. For hvis man lader nordkoreanerne alene med deres nukleare udvikling, vil det resultere i noget rædselsfuldt. Her kan vi kun stræbe efter at gøre os gældende og udøve kontrol.
<P>
Hvad det andet punkt angår, må man indse, at der i Nordkorea hersker ufattelig elendighed. Hr. Tindemans har lige været der, og har aflagt rapport for os. Det er simpelthen så grufuldt, som det næsten ikke har været før. Vi må finde veje til at yde humanitær bistand. Det anser jeg for nødvendigt, endda på trods af alle betænkeligheder og trods al den afsky, som det nordkoreanske regime vækker hos os. Vi bør være parate til at hjælpe, hvis vi blot kan lindre den frygtelige elendighed hos et ellers virkelig meget anstændigt folk en smule.

<SPEAKER ID=148 NAME="Iversen">
Vedrørende Tindemans-betænkningen vil jeg ligesom hr. von Habsburg gøre opmærksom på, at Nordkorea faktisk lider af en alvorlig fødevaremangel. Det glæder mig, at det er blevet nævnt i betænkningen, selvom det ikke er der, hovedvægten ligger. Man må nødvendigvis spørge sig selv, om vi prioriterer rigtigt, når vi ensidigt vælger at støtte energiopbygning og ikke samtidig i det mindste hjælper de sultne mennesker i Nordkorea. For ikke så lang tid siden besluttede Unionen at give fødevarehjælp til Rusland. Det støttede vi også. Nordkorea har haft en officiel anmodning om det samme liggende i skuffen hos Kommissionen siden sommeren 1997. Kommissionen har indtil nu sagt, at overskudslageret af oksekød ikke var prioriteret til fødevarehjælp og heller ikke var den rigtige hjælp, set fra et ernæringsmæssigt synspunkt. Jeg må imidlertid sige, at jeg står fuldstændig uforstående overfor, at vi investerer masser af penge gennem Euratom til energiforsyning og imens lader kødet i overskudslagrene ligge og ælde, når vi rent faktisk kunne hjælpe nogle sultne mennesker i Nordkorea.

<SPEAKER ID=149 NAME="Lindqvist (ELDR), Holm, Lindholm og Schörling (V)">
EU har efter vores mening slet ingen grund til at indgå en aftale med KEDO (Den Koreanske Halvøs Energiudviklingsorganisation), som bl.a. indebærer bygningen af to letvandsreaktorer og levering af svær brændselsolie og kul i og til Nordkorea. Der er en overhængende risiko for, at Nordkorea fortsætter sit kernevåbenprogram med bl.a. det underjordiske anlæg i Kumchagri, hvor man råder over den nødvendige teknik og viden til at frigøre plutonium fra de nye letvandsreaktorer. Der er også risiko for, at man fortsætter udviklingen af raketteknologien, sådan som det allerede er sket med salget til tredjelande og opskydningen af missiler.
<P>
Med tanke på både den alvorlige økonomiske situation og fødevarekrisen i Nordkorea bør støtte selvfølgelig ydes i form af humanitær bistand og dækning af bl.a. de grundlæggende energibehov. I den forbindelse fremstår den forældede og centraliserede kernekraft som en yderst uegnet energikilde for fremtiden. Vil man yde hjælp for fremtiden, skal den ydes til vedvarende energikilder og baseres på en decentraliseret løsning.
<P>
Med KEDO-aftalen risikerer vi at medvirke til en spredning af kernevåben. Europa-Parlamentet bør derfor sige nej til aftalen. Vi stemte derfor nej til betænkningen i den endelige afstemning.
<P>
Betænkning af Terrón i Cusí (A4-0079/99)

<SPEAKER ID=150 NAME="Andersson, Lööw, Palm, Sandberg-Fries og Theorin">
Med henvisning til den store indvandringsstrøm fra Irak og de tilgrænsende områder mener vi, at vi skal have opmærksomheden henledt på denne problematik, og hilser derfor betænkningen af ordfører Terrón i Cusí velkommen. Med denne stemmeforklaring vil vi dog gerne gøre opmærksom på noget vigtigt. Vi mener, at formuleringen i betænkningens punkt 16 om, at »... flygtningene i så høj grad som muligt kommer til et land med en lignende kultur« er en uheldig formulering, som kan opfattes således, at flygtninge ikke er velkomne i andre lande end dem med en lignende kultur. Vi mener, at flygtninge skal have de samme selvfølgelige muligheder for at søge om asyl i lande uanset deres egne eller landets specifikke kulturelle forhold.

<SPEAKER ID=151 NAME="Lindqvist (ELDR)">
Flygtningesituationen i Iran, Irak og Tyrkiet er meget omfattende og alvorlig. Med regelmæssige mellemrum er kurdere bosat i Baghdad blevet udvist og tvunget til at flygte til Iran, mest kvinder og børn. Mange mænd sidder stadig i fængsel i Saddam Husseins Irak.
<P>
I Tyrkiet fører den tyrkiske stat og den tyrkiske hær en angrebskrig mod kurderne i den sydøstlige del af landet. Fængslinger, personers forsvinden og tortur hører til hverdagshandlinger i den tyrkiske krigsførelse, med nedbrændte byer i tusindvis og millioner af flygtninge til følge. EU har her et særligt ansvar som følge af den toldunionsaftale, der er indgået med Tyrkiet. Her forpligter den tyrkiske stat sig til at styrke demokratiet, respektere ytringsfriheden og menneskerettighederne. Det har man ikke gjort. Situationen er tværtimod forværret, og flygtningestrømmene er vokset.
<P>
Der skal findes en løsning på den alvorlige krise for især kurderne i Iran, Irak og Tyrkiet. Ministerrådet bør tage initiativ til en international fredskonference for FN, OSCE, EU, USA, de ansvarlige landes regeringer samt kurdiske partier og organisationer. Et vigtigt formål med konferencen skal være at bevirke et øget regionalt selvstyre for kurdiske områder, garantier for det kurdiske folks demokratiske rettigheder samt anerkendelse af kurdernes identitet, sprog og kultur.
<P>
Betænkning af De Melo (A4-0077/99)

<SPEAKER ID=152 NAME="Deprez">
Markedernes globalisering og den deraf følgende internationalisering af de store selskaber i deres uendelige søgen efter bedre konkurrenceevne og større fortjeneste medfører en omfattende overførsel af beføjelser til de store økonomiske og finansielle beslutningstagere. Dette sker på bekostning af de legitime regeringer. Fænomenet, der tidligere var begrænset til det, man ikke uden en vis foragt kaldte bananrepublikker, har i de seneste 20 år haft tendens til at brede sig til vores lande.
<P>
Det er derfor ikke blot en nødvendighed, men en tvingende nødvendighed, at der oprettes en politisk modvægt på internationalt plan, der kan genskabe ligevægten mellem den økonomiske og den politiske magt, der i dag er gået fuldstændig tabt til fordel for førstnævnte. I denne forbindelse er den gennemgribende reform af De Forenede Nationer ganske berettiget, uden at der tages noget fra Sikkerhedsrådet, hvis vigtigste opgave fortsat er at bevare den internationale fred og sikkerhed. Det er næppe en overdrivelse at sige, at Sikkerhedsrådet i lighed med Den Europæiske Union også mangler et hoved og en arm.
<P>
På det økonomiske og sociale plan er alle indforstået med, at der skal oprettes en koordinationsmekanisme mellem de eksisterende internationale institutioner. Det er på samme måde ønskeligt at indføre et agentur for miljø og varig udvikling på verdensplan med henblik på at samle De Forenede Nationers forskellige agenturer, som i dag beskæftiger sig med disse problemer, der er afgørende for menneskehedens fremtid.
<P>
Under alle omstændigheder skal de internationale institutioners aktiviteter gøres mere gennemsigtige og mere legitime. Det er grunden til, at jeg i særlig grad støtter idéen om at indføre en parlamentarisk dimension i De Forenede Nationers organisation.
<P>
Det er en ambitiøs betænkning, vi har vedtaget i dag. Den er lige så ambitiøs som grundlæggerne af den europæiske konstruktion var det, da de kom frem til den konklusion, at der ikke var andre muligheder end at samle de europæiske folk, hvis man ville undgå, at de skulle bekrige hinanden.

<SPEAKER ID=153 NAME="Palm, Theorin og Wibe">
FN udgør det vigtigske organ for fred og sikkerhed i verden. FN er også en unik organisation med sin næsten universelle medlemsskare - med stort set alle verdens lande som medlemmer. Vi mener, at FN skal råde over effektive diplomatiske instrumenter, kunne udøve præventiv diplomati og fremsætte konfliktvarsler i god tid. Derimod mener vi ikke, at FN skal råde over en særlig udrykningsstyrke med militære beføjelser. Af den grund kan vi ikke støtte punkt 8 og ændringsforslag 3. Vi forholder os også tvivlsomt til punkt 29, i hvilket det foreslås, at FN's statut skal omskrives for at muliggøre indblanding i nationale konflikter.

<SPEAKER ID=154 NAME="Formanden">
Tak for det, hr. parlamentsmedlem.
<P>
Hermed har Parlamentet været igennem hele dagsordenen.

<CHAPTER ID=8>
Afbrydelse af sessionen
<SPEAKER ID=155 NAME="Formanden">
Jeg erklærer Europa-Parlamentets session for afbrudt.
<P>
Mødet hævet kl. 16.40

