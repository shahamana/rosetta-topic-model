<CHAPTER ID="009">
Stemmeforklaringer
<SPEAKER ID="153" NAME="Sergio Paolo Francesco Silvestris" AFFILIATION="PPE">
(IT) Hr. formand! Sudan er det største land i Afrika syd for Sahara, en korsvej, hvor den arabiske og afrikanske verden mødes og en mosaik med mange forskellige etniske grupper. Som stipuleret i den samlede fredsaftale blev der gennemført en folkeafstemning i januar 2011, som var den sidste fase i processen, der første til, at Sydsudan blev uafhængigt af Nordsudan.
<P>
Sydsudan er et område med omkring 10 mio. indbyggere, der dækker næsten en fjerdedel af Sudans landområde, som det ser ud i øjeblikket, og som råder over omkring tre fjerdedele af landets oliereserver. Det er en stat, der skal håndtere kolossale geografiske og infrastrukturmæssige begrænsninger, uden adgang til havet og med et praktisk taget ikkeeksisterende transportnet, der kan forbinde det med det nordlige Sudan, hvor anlæggene til olieraffinering og transit er placeret. Sydsudan står over for en lang række udfordringer startende med oprettelsen af egne institutioner og forbedring af de socioøkonomiske og sikkerhedsmæssige rammer.
<P>
Jeg skal imidlertid gøre opmærksom på, at det fortsat er en prioritering for EU at gribe ind i dette land. Derfor tildelte Rådet i 2010 Sudan en særlig bevilling på 150 mio. EUR for perioden 2011-2013. EU skal mobilisere alle sine instrumenter for at støtte Sydsudan i den følsomme fase efter folkeafstemningen. Samtidig skal vi opretholde en afbalanceret tilgang i vores forbindelser med den nordlige og sydlige del af landet og være særligt opmærksomme på behovene i syd hvad angår institutionsopbygning og forvaltning.
<P>
EU's bistand til Sydsudan bør stå i rimeligt forhold til det, den nye stat rent faktisk kan absorbere. Vi skal undgå en situation, hvor de fremtidige finansieringsstrømme til Juba ender med at blive anvendt forkert eller endnu værre forværre det allerede højere korruptionsniveau.
<SPEAKER ID="154" NAME="Lena Ek" AFFILIATION="ALDE">
(SV) Hr. formand! Sudan befinder sig i øjeblikket i en meget følsom fase forud for uafhængighedsdagen den 9. juli i år, hvor Sudan vil blive opdelt i to stater. Det er utroligt vigtigt, at EU fortsætter med at yde bistand og målretter denne bistand til opbygning af de institutioner, der er nødvendige i en velfungerende, uafhængig stat. Vi ved alle, at situationen omkring Afrikas Horn er utroligt følsom, vi ved, at der er problemer med de demokratiske traditioner, vi ved, at kvindernes situation er utroligt vanskelig, og vi ved, at der er problemer med pirater.
<P>
I den forbindelse vil jeg også gerne understrege, hvor vigtigt det er, at mennesker kan udøve deres menneskerettigheder og kan tale og demonstrere frit. Det gælder for hele Afrikas Horn og ikke mindst for den svenske statsborger, Dawit Isaak, der sidder fængslet i Eritrea. Hele regionen har brug for demokratisk udvikling og støtte fra EU.
<SPEAKER ID="155" NAME="Hannu Takkula" AFFILIATION="ALDE">
(FI) Hr. formand! Jeg vil gerne sige, at det er meget vigtigt, at EU sørger for at fremme fred og uafhængighed i disse to stater. Det er et faktum, at siden Sudan fik sin uafhængighed i 1956, har Sudan og Sydsudan konstant været i krig - borgerkrig. Derfor er det nu meget vigtigt, at denne fredsproces og uafhængighedsprocessen føres videre efter folkeafstemningen, hvor næsten alle - mere end 98 % - ønskede uafhængighed for Sydsudan.
<P>
Vores opgave som europæere er naturligvis at støtte demokrati, menneskerettigheder og opinionsfrihed, som alle er kerneværdier. I den henseende er det vigtigt, at vi lægger vægt på at styrke disse demokratier og Sydsudans uafhængighed.
<SPEAKER ID="157" NAME="Salvatore Iacolino" AFFILIATION="PPE">
(IT) Hr. formand! Der er ingen tvivl om, at den beslutning, vi har vedtaget i dag, er en vigtig indikation af det styrkede samarbejde mellem EU og Rusland. Økonomisk styring, fælles samarbejdsområder inden for sikkerhed, retfærdighed og frihed og kampen mod organiseret kriminalitet, idet vi sikrer de ukrænkelige rettigheder.
<P>
Nordafrika og Mellemøsten kræver en fælles fremgangsmåde, og vi er overbeviste om, at Rusland kan spille en central rolle i denne forbindelse.
<P>
Denne partnerskabs- og samarbejdsaftale, som er udarbejdet med henblik på topmødet den 9.-10. juni, vil kunne fungere som en vigtig politisk retningslinje og styrke dette samarbejde, som vi har tillid til vil føre til russisk medlemskab af Verdenshandelsorganisationen og tilskynde til visumliberalisering. I mellemtiden skal Rusland spille sin fuldgyldige rolle, navnlig med hensyn til de grundlæggende rettigheder.
<SPEAKER ID="158" NAME="Ville Itälä" AFFILIATION="PPE">
(FI) Hr. formand! Vi har nu vedtaget et utroligt vigtigt dokument, og jeg mener, at det er vigtigt, at vi fortsætter dialogen med Rusland. For os er Rusland en vigtig nabo, og jo bedre vores forhold er, jo bedre er det for alle. Jeg vil gerne fokusere på spørgsmålet om visumfrihed. Jeg mener selv, at det et vigtigt mål, men måske bør vi gå langsomt frem. Som repræsentant for et naboland kan jeg fortælle Dem, at vi ikke skal haste fremad, medmindre vi har tilbagetagelsesaftaler, der virker. I Rusland skal de naturligvis sørge for, at den dobbelte identitet, som folk kunne købe der, ikke længere kan købes. I stedet skal Rusland løse disse spørgsmål på korrekt vis, så vi kan bevæge os i retning af visumfrihed. Derfor skal vi ikke fremskynde tingene unødigt.
<SPEAKER ID="159" NAME="Sergio Paolo Francesco Silvestris" AFFILIATION="PPE">
(IT) Hr. formand! Jeg vil gerne understrege, at der skal tages stilling til et vigtigt spørgsmål på det bilaterale topmøde i dag og i morgen, et spørgsmål, som imidlertid synes at være fraværende i vores fælles beslutningsforslag. Jeg mener med andre ord, at topmødet risikerer at blive overskygget af uenighed om forbud mod grøntsagsimport fra Europa på grund af E-colibakterier.
<P>
Som Kommissionen tidligere har givet udtryk for, finder jeg det absurd, at Rusland indfører en embargo mod produkter, som vi spiser hver eneste dag, og som har gennemgået grundige kontroller. Jeg mener, at Ruslands reaktion i højere grad er et politisk træk i lighed med mange, vi har set tidligere. Jeg mener, at kollegerne vil være enige i mine tanker om dette, som jeg bl.a. fremfører i min egenskab af medlem af Udvalget om Landbrug og Udvikling af Landdistrikter.
<P>
Derfor mener jeg, at det vil være en god idé også at løse dette problem på topmødet, herunder at bede Rusland om at ophæve dette uforholdsmæssige og ubegrundede importforbud mod EU-grøntsager med øjeblikkelig virkning, som er ude af trit med de principper, som Verdenshandelsorganisationen (WTO) har indført, navnlig i lyset af, at Rusland er kandidat til WTO-medlemskab.
<P>
Hr. Putin, den russiske premierminister, har allerede meddelt, at Rusland ikke vil ophæve forbuddet, før EU har fremlagt nærmere detaljer om kilden til E.coli-infektionen.
<SPEAKER ID="160" NAME="Marek Józef Gróbarczyk" AFFILIATION="ECR">
(PL) Hr. formand! De standarder, der gælder i Rusland, er helt forskellige fra dem, der anvendes i EU. Det er tilstrækkeligt at nævne spørgsmålet om menneskerettigheder og foreningsfrihed eller den skruppelløse brug af naturressourcer til at udøve politisk pres mod andre lande, f.eks. i EU. Anlæggelsen af Nord Stream-gasrørledningen er et tydeligt eksempel på dette. De igangværende forhandlinger er en test for EU og vores fremtidige position - som partner eller kunde.
<SPEAKER ID="161" NAME="RadvilMorkūnaitė-Mikulėnien" AFFILIATION="PPE">
(LT) Hr. formand! Præsident Lukashenkos politikker har skubbet ham og dermed hele hans land ud i en dyb isolation i forbindelserne med Vesten. Rusland er hurtigt til at udnytte dette og sigter mod at overtage over de strategiske og mest rentable belarussiske virksomheder til gengæld for lån. Man taler allerede om at indføre en fælles valuta (den russiske rubel).
<P>
Det kommende topmøde mellem EU og Rusland bør bruges til at henlede opmærksomheden på situationen i Belarus. Jeg taler ikke om forhandlinger med Rusland om Belarus, idet dette kun vil antyde, at Rusland har nogle "særlige rettigheder" til dette land. Men vi skal på højeste plan advare Rusland om, at det er uacceptabelt at styrke sin indflydelse i et naboland ved at udnytte en situation og forhandle med et autoritært regime, der ikke repræsenterer befolkningen. Kun den belarussiske befolkning kan nå frem til en beslutning om landets integrationsprocesser og kun i en situation med demokratisk selvbestemmelse.
<SPEAKER ID="162" NAME="Peter Jahr" AFFILIATION="PPE">
(DE) Hr. formand! Jeg mener, at vi kan diskutere længe om graden af Ruslands fremskridt på vejen mod demokrati. Naturligvis er der mange problemer set ud fra vores perspektiv. Men på den anden side er det altid bedre at udvikle vores samarbejde med Rusland, især når vi opfordrer Rusland til at respektere menneskerettighederne eller til at forbedre miljørettighederne, om ikke andet på grund af landets størrelse. Hvis vi kan sikre, at samarbejdet er venligt, men også seriøst, og hvis vi ikke glemmer at fremføre legitime krav og fremhæve legitime mangler, kan vi tage et skridt i den rigtige retning, ikke bare med hensyn til samarbejdet mellem Europa og Rusland, men vigtigst af alt med hensyn til menneskerettigheder. Det drejer sig i sidste ende om at forbedre situationen for den russiske befolkning.
<SPEAKER ID="163" NAME="Lena Ek" AFFILIATION="ALDE">
(SV) Hr. formand! I beslutninger som denne anvender man altid en utroligt diplomatisk sprogbrug. Denne gang mener jeg, at vi har været for milde i vores vurdering af forbindelserne med Rusland. Vi ved, at menneskerettighedssituationen i Rusland er mere end forkastelig, og vi ved, at det er nærmest umuligt at udtrykke sine politisk holdninger frit. Vi ved også, at mange sidder fængslet, netop fordi de har forsøgt at udøve deres menneskerettigheder. Det er uacceptabelt.
<P>
På samme måde mener jeg, at ordvalget med hensyn til energipolitik er alt for svagt. Det forholder sig sådan, at de kriterier, vi indfører vedrørende klimaet og miljøet, også skal gælde olie eller gas, der importeres fra Rusland. Vi stiller utroligt høje krav til Norge, som eksporterer gas til EU, og præcis de samme krav bør gælde for Rusland.
<SPEAKER ID="164" NAME="Anneli Jäätteenmäki" AFFILIATION="ALDE">
(FI) Hr. formand! Rusland er en vigtig partner for EU, og EU ville få endnu mere ud af sine forbindelser med Rusland, hvis fremgangsmåden var virkeligt strategisk og tilstrækkeligt krævende mellem topmøderne. Først da vil vi kunne opnå resultater.
<P>
Der er tre ting, vi skal overveje. For det første er der Ruslands medlemskab af Verdenshandelsorganisationen. Ruslands WTO-medlemskab og frihandel er i både EU's og Ruslands interesse. Udviklingen i investeringsklimaet og retsstatsprincippet er vigtige bestanddele af Ruslands videre udvikling.
<P>
For det andet har EU og Rusland en fælles interesse i Arktis, og den interesse er vigtig. EU er nødt til at styrke sin Arktis-politik. For det tredje er visumfrihed mellem EU og Rusland det rigtige mål. Rusland bør imidlertid forbedre sin grænsekontrol og -praksis betydeligt, og i den forbindelse støtter jeg denne meget praktiske fremgangsmåde.
<P>
(Bifald)
<SPEAKER ID="166" NAME="Sergio Paolo Francesco Silvestris" AFFILIATION="PPE">
(IT) Hr. formand! Da jeg ledte efter oplysninger om dette emne, fandt jeg ud af, at dette, paradoksalt nok i lyset af landets størrelse, er noget, der vækker særlig bekymring i Schweiz, hvor der findes en hel del information og mange publikationer om dette spørgsmål, mens der kommer langt færre oplysninger fra Europa.
<P>
Det er ikke nogen tilfældighed, at problemet, endda efter gennemførelsen af direktiv 2006/114/EF, fortsat rammer et slående antal virksomheder, navnlig små og mellemstore virksomheder, og forbrugere over hele Europa. Vi står med et godt stykke over 400 andragender, som det siges i beslutningen, og vi skal endnu en gang diskutere dette emne her i salen.
<P>
Problemet ligger i, at der fortsat er sager med erhvervsdrivende, som uafvidende indgår kontrakter for store beløb om optagelse i en erhvervsvejviser. Hvis man bare skimmer formularerne og underskriver dem uden at tænke nærmere over det og uden at gennemlæse dem grundigt, kan få sig en ubehagelig overraskelse, når man ser, hvor dyrt det bliver.
<P>
I de senere år er en forretningspraksis, der minder om den, jeg beskriver her, blevet udbredt over hele Europa. Den er vanskelig at bekæmpe effektivt med den nuværende lovgivning. Jeg stemte derfor for her til formiddag for især at hjælpe de små og mellemstore virksomheder, som yder et fantastisk bidrag til vores økonomiske system.
<SPEAKER ID="167" NAME="Peter Jahr" AFFILIATION="PPE">
(DE) Hr. formand! Jeg er meget glad for, at vi har diskuteret registervirksomheder og deres praksis i dag. Dette er et meget vigtigt emne i EU. Selv om Udvalget for Andragender har arbejdet intenst med dette emne siden 2008, har vi endnu ikke set nogen betydelige forbedringer.
<P>
Jeg vil gerne forklare, hvorfor situationen i Tyskland er så vanskelig. Det er både obligatorisk og normal praksis i Tyskland, at en juridisk enhed registrerer sin adresse i et onlineregister efter oprettelsen. Enhver, der registrerer en virksomhed, får mellem otte og 10 breve som svar. Det er sandsynligt, at et af disse vil være ægte, mens de øvrige er overflødige. Hvis De svarer på det forkerte brev og udfylder den forkerte formular i denne periode, hvor virksomheden er under oprettelse, får man en masse arbejde og en masse bureaukrati, og man opdager, at man har underskrevet en kontrakt og står med en regning på op til 1 000 EUR.
<P>
Derfor vil jeg gerne opfordre Kommissionen endnu en gang til at overveje et EU-dækkende forbud mod disse vildledende erhvervsvejvisere.
<SPEAKER ID="168" NAME="Lena Ek" AFFILIATION="ALDE">
(SV) Hr. formand! Normalt bruger vi her i Parlamentet alt for lidt tid på de problemer, som små virksomheder oplever. Der har udviklet sig en ny form for svindel, hvor de små virksomheder narres til at reklamere i forskellige typer af registre. Når de så opdager, at det er noget svindel, modtager de et krav om betaling. Fakturaen sendes herefter videre til et inkassobureau, og beløbet vokser og bliver tre eller endda 10 gange så stort inden for meget kort tid.
<P>
Den seneste udvikling er, at disse store, etablerede svindelnumre, nu opererer på tværs af grænserne, og dermed bliver det nærmest umuligt for de enkelte små virksomheder at få ret. I stedet forfølges de af inkassobureauer uden at kunne stoppe det og uden at kunne anmelde eller få fat på den ansvarlige for denne forbrydelse.
<P>
I virkeligheden betyder dette også, at samarbejdet mellem de europæiske politistyrker skal styrkes, fordi vi skal have mulighed for at se disse store grænseoverskridende mønstre, da der ikke er tale om småsvindlere, men om store organiserede cirkler af svigagtige aktiviteter, der involverer kolossale pengebeløb, millioner af euro. Derfor er dette et godt beslutningsforslag, men det er alt for svagt, og vi er nødt til at styrke det europæiske samarbejde yderligere.
<SPEAKER ID="170" NAME="Hannu Takkula" AFFILIATION="ALDE">
(FI) Hr. formand! Jeg bad om taletid under forhandlingen om Rusland, og måske giver De mig lov til at sige et par ord om dette, selv om vi er forbi dette punkt. Jeg mener, at det er meget vigtigt, at vi indgå i en dialog med Rusland. Vi har brug for møder på højt niveau, men som europæere skal vi i denne sag huske på, hvad EU's grundlæggende funktion er. Vores funktion er at fremhæve demokrati, menneskerettigheder og opinionsfrihed i diskussionerne med russerne. Disse grundlæggende værdier skal understreges.
<P>
Når vi taler om visumfrihed, er der tale om et mål, der ligger ude i fremtiden, men lige nu skal vi prioritere udvikling af demokrati i Rusland. Lad Rusland udvikle og begive sig ud på vejen mod demokrati, idet menneskerettigheder og retsstatsprincippet gennemføres som en konsekvens af dette, og derefter kan vi vende tilbage til spørgsmålet om visumfrihed.
<SPEAKER ID="172" NAME="Martin Kastler" AFFILIATION="PPE">
(DE) Hr. formand, mine damer og herrer! Til de få, som stadig er til stede, besøgende i Europa-Parlamentet, her til sidst vil jeg gerne fremføre nogle korte bemærkninger om udgivere af vildledende erhvervsvejvisere.
<P>
Jeg har stemt for beslutningen, fordi det er vigtigt for os i EU at give klart udtryk for, hvad vi mener om dette. Dette er en del af den organiserede kriminalitet i Europa, som omfatter falske virksomheder, der tager penge fra enkeltpersoner og fra små og mellemstore virksomheder over internettet. Vi skal gøre alt, hvad vi kan for at forhindre dette. Kommissionen har holdt mange fine taler om ægte støtte til de små og mellemstore virksomheder og om reduktion af bureaukratiet. Et vigtigt aspekt af dette er at bringe denne form for organiseret kriminalitet til ophør. Beslutningen er et skridt i den rigtige retning, men kun et lille et. Vi skal gribe ind, og derfor opfordrer jeg alle til at fortsætte med dette arbejde, ikke kun de medlemmer, som ikke er her, men alle os, der repræsenterer Europas borgere i Parlamentet.
<SPEAKER ID="173" NAME="Syed Kamall" AFFILIATION="ECR">
(EN) Hr. formand! Jeg vil gerne erklære mig enig med den foregående taler. Det sker tilsyneladende ofte, uanset problemet, at svaret herfra er mere EU og mere lovgivning. Harmonisering over for gensidig anerkendelse, indførelse af en EU-aftaleret, der tilføjer en administrativ byrde for små virksomheder. Men alligevel bør vi virkelig være fokuserede på at få EU til at fungere bedre. Uanset Deres syn på EU, hvad enten De er skeptisk over for yderligere integration, eller De ønsker mere Europa, bør vi fokusere på at få EU og det indre marked til at fungere bedre, men også at tackle grænseoverskridende svindel.
<P>
I de år, jeg har været medlem af Europa-Parlamentet, har jeg modtaget breve og e-mails fra vælgere, der uafvidende har tilmeldt sig en erhvervsvejviser og derefter faktureres for temmelig store beløb. I stedet for at fokusere på alt det andet, vi har fokuseret på i denne uge, skal vi sørge for at få EU til at fungere bedre. Lad os fokusere på at mindske den administrative byrde for små og mellemstore virksomheder og lad os hjælpe de EU-borgere, der er blevet berørt af denne grænseoverskridende svindel.
<P>
Skriftlige stemmeforklaringer
<SPEAKER ID="175" NAME="Laima Liucija Andrikien" LANGUAGE="LT">
Jeg stemte for dette beslutningsforslag om Sudan og Sydsudan: Situationen efter folkeafstemningen i 2011. Folkeafstemningen i Sydsudan fandt sted den 9.-15. januar 2011, og et overvældende flertal stemte for oprettelsen af et uafhængigt Sydsudan, som ventes formelt at erklære sin uafhængighed den 9. juli 2011, hvilket falder sammen med slutdatoen for den samlede fredsaftale. Dette bliver en meget vigtig dag for Sydsudan, eftersom oprettelsen af den nye stat vil medføre mange store udfordringer. Jeg glæder mig over opfordringen i beslutningen til de sydsudanske myndigheder om at fremme udviklingen af Sydsudan som en moderne, pluralistisk og demokratisk stat baseret på retsstatsprincippet og respekt for menneskerettighederne, navnlig kvinders og børns rettigheder, og borgernes altoverskyggende ret til at vælge deres regering ved regelmæssige, frie valg. Selv om Sydsudan har reserver af naturressourcer som olie, kobber og jern samt skove og landbrugsjord, lever langt størstedelen af befolkningen i fattigdom og har en af de højeste børnedødelighedsrater og de laveste uddannelsesindikatorer i verden. Jeg opfordrer derfor Sydsudans fremtidige regering til øjeblikkelig at træffe de nødvendige foranstaltninger for at bidrage til at garantere en minimumsindtægt, sociale garantier og frem for alt sikkerhed for befolkningerne i Sydsudan.
<SPEAKER ID="175" NAME="Sophie Auconie" LANGUAGE="FR">
Jeg er sikker på, at EU vil skulle spille en vigtig rolle i kampen mod fattigdom og i genopretningen af Sudans økonomi. Derfor vil jeg gerne understrege betydningen af at fastholde EU's humanitære bistand til Sudan og Sydsudan.
<SPEAKER ID="175" NAME="Zigmantas Balčytis" LANGUAGE="LT">
Jeg stemte for dette beslutningsforslag. Folkeafstemningen i det sydlige Sudan fandt sted den 9.-15. januar 2011, hvor et overvældende flertal stemte for oprettelsen af et uafhængigt Sydsudan. Sydsudan forventes formelt at erklære sin uafhængighed den 9. juli 2011. Europa-Parlamentet respekterer fuldt ud resultatet folkeafstemningen som udtryk for Sydsudans befolknings demokratiske vilje. Jeg glæder mig over Europa-Parlamentets opfordring til Sydsudans regering om at iværksætte politikker vedrørende udenlandske investeringer til gavn for befolkningen, således at udenlandske investeringer i naturressourcer kan gavne udviklingen af den indenlandske økonomi med henblik på at bekæmpe fattigdommen. Penge, som EU har øremærket til udviklingsbistand, bør anvendes til at støtte grundlæggende tjenester, især uddannelse og sundhed, landbrug, fødevaresikkerhed og institutionel kapacitetsopbygning for at sikre, at Sydsudan kan udvikle sig til en moderne, pluralistisk og demokratisk stat baseret på retsstatsprincippet og respekt for menneskerettighederne.
<SPEAKER ID="175" NAME="Izaskun Bilbao Barandica" LANGUAGE="ES">
Jeg har stemt for beslutningen, fordi jeg støtter Sudan og Sydsudan og lykønsker dem med deres adfærd efter folkeafstemningen, som vil bidrage til opbygningen af en demokratisk stat i fred med fremgang og sikkerhed hvad angår menneskelige, sociale og økonomiske rettigheder i begge lande. For at opnå dette beder vi parterne indlede en konstruktiv dialog med henblik på at nå frem til en fredelig løsning på situationen for Abyei samt på de spørgsmål, der stadig forhandles om, såsom fordelingen af olieindtægterne, grænsedragning og fordeling af gælden. I den forbindelse skal EU stille de nødvendige ressourcer til rådighed for begge lande for at støtte samfundstjenester som uddannelse, sundhed, landbrug, fødevaresikkerhed og institutionel kapacitetsopbygning, og vi bør opretholde denne humanitære bistand til begge lande efter den 9. juli, som er den dato, hvor Sydsudan officielt vil få sin uafhængighed.
<SPEAKER ID="175" NAME="Mara Bizzotto" LANGUAGE="IT">
Jeg glæder mig over Parlamentets beslutning om Sudan og Sydsudan, hvori man gentager sin fulde anerkendelse af folkeafstemningen i januar 2011, som gav et flertal for Sydsudans uafhængighed. I beslutningen udtrykker vi således støtte til princippet om befolkningernes selvbestemmelse og anerkender det kristne samfund i Sydsudans ret til at oprette sin egen stat uden at være underlagt det muslimske flertal. I dokumentet understreger vi behovet for, at de to nye stater, der oprettes ved delingen af Sudan, gensidigt anerkender hinandens suverænitet, og vi tilskynder til indførelse af foranstaltninger, der har til formål at bidrage til at konsolidere og stabilisere deres tilstedeværelse på vejen mod demokrati, respekt for menneskerettigheder og gensidig anerkendelse. Eftersom forsvaret for princippet om befolkningernes selvbestemmelse og beskyttelse af kristne mindretal i verden begge er grundlæggende træk i Lega Nords politiske teori, kan jeg ikke gøre andet end udtrykke min støtte til dette beslutningsforslag.
<SPEAKER ID="176" NAME="John Bufton" LANGUAGE="EN">
Jeg stemte imod at yde ekstern bistand til Sydsudan på 200 mio. EUR i form af udviklingssamarbejde for at hjælpe Sydsudan med at klare de talrige humanitære og socioøkonomiske udfordringer i en situation med nedsat forvaltningskapacitet og politisk skrøbelighed. Da EU selv er en udemokratisk institution, som efter min faste overbevisning ikke bør have en udenrigspolitisk dagsorden, kan jeg ikke støtte, at vi har aktiviteter i tredjelande. Det Forenede Kongerige er en af verdens største donorer af udviklingsbistand.
<P>
Det er vigtigt, at udviklingsbistand og udenrigspolitik fortsat ligger hos de enkelte medlemsstater og ikke dikteres af EU, selv om modtageren har behov og er berettiget til støtte. Ved at give EU lov til at skabe en udenrigspolitisk dagsorden vil vi nå til et punkt, hvor vi står med en situation med et tredjeland, der deler medlemsstaterne, og hvor EU som helhed ikke har de samme ønsker. Sådanne aktiviteter på EU-plan baner vejen for øgede kompetencer vedrørende foranstaltninger udadtil, og det er jeg meget uenig i.
<SPEAKER ID="176" NAME="Maria Da Graça Carvalho" LANGUAGE="PT">
Med hensyn til Parlamentets reaktion på situationen i Sudan efter folkeafstemningen i 2011, hvor man stemte for et uafhængigt Sydsudan fra den 9. juli, mener jeg at beslutningsforslaget fra Det Europæiske Folkepartis Gruppe (Kristelige Demokrater) er det mest hensigtsmæssige, idet jeg mener, at det står for en bedre tilgang til den politiske situation, vi befinder os i, samt relationerne med andre afrikanske lande.
<SPEAKER ID="176" NAME="Diogo Feio" LANGUAGE="PT">
Folkeafstemningen i Sudan havde til formål at bringe den udbredte vold til ophør, som havde sat befolkningerne i landets nordlige og sydlige del op mod hinanden. I lyset af resultaterne af folkeafstemningen ønsker befolkningen i Sydsudan nu entydigt at få deres uafhængighed, hvilket man gentagne gange har fremført gennem adskillige år. Min gruppe har overvåget dette spørgsmål og især spørgsmålet om Darfur gennem adskillige valgperioder og støttede med held den sudanske advokat Salih Mahmoud Osmans kandidatur til Sakharovprisen i 2007. Med tildelingen af prisen ønskede man at gøre de synlige ugerninger i forbindelse med folkedrabet i landet endnu tydeligere og anerkende det fredelige arbejde, som udføres af dem, der mod alle odds ikke har opgivet kampen for fred, solidaritet og menneskerettigheder. Desværre var prisen til hr. Osman ikke tilstrækkeligt til at indgyde det internationale samfund den ønskede følelse af, at det haster med at finde løsninger på de gentagne og alvorlige krænkelser af menneskerettighederne i Sudan. Jeg håber, at begge parter både før og efter delingen kan respektere aftalerne, vil skabe to fredelige lande, trække deres befolkninger ud af fattigdommen og fremme godt naboskab, og at EU vil kunne bidrage til dette.
<SPEAKER ID="176" NAME="José Manuel Fernandes" LANGUAGE="PT">
De endelige resultater af folkeafstemningen den 9. januar 2011 om Sydsudans uafhængighed har bekræftet, at vælgerne med overvældende flertal har ønsket at oprette en uafhængig stat. I henhold til EU's internationale observatører blev folkeafstemningen, hvis resultater blev annonceret af valgkommissionen i Sydsudan og bekræftet af regeringen i Sudan, afviklet på en retfærdig måde.
<P>
Derfor anbefaler jeg, at man anerkender resultaterne af folkeafstemningen som udtryk for den sydsudanske befolknings demokratiske vilje, og jeg opfordrer Sudan og Sydsudan til selv aktivt at fremme et demokratisk styre og sikre varig fred, sikkerhed og fremgang i begge lande. Jeg mener, at det er meget vigtigt at yde ekstern bistand, og jeg glæder mig over Rådets beslutning af 23. maj 2011 om at bevilge 200 mio. EUR til udviklingssamarbejde i Sydsudan med henblik på at bidrage til lokalsamfundenes selvbestemmelse og til at opfylde befolkningens grundlæggende behov samt afhjælpe manglerne på menneskelige ressourcer og infrastruktur.
<SPEAKER ID="176" NAME="Ilda Figueiredo" LANGUAGE="PT">
Som vi advarede om tidligere, udgjorde Kosovos uafhængighed en farlig præcedens med hensyn til imperialistisk indgriben i oprettelsen af kunstige stater i henhold til geostrategiske interesser om adgang til og kontrol med markeder, naturressourcer og arbejdskraft.
<P>
Situationen for Sydsudan svarer på alle måde til Kosovo. Man afholdt nærmere bestemt en folkeafstemning, der blev finansieret og fremmet af forskellige magter, men kun i den del, der ønskede uafhængighed, hvilket var mest belejligt, uden at befolkningen i resten af landet fik noget at skulle have sagt. Desuden har den sydlige del af Sudan store reserver af den olie, der er af grundlæggende betydning for den internationale storkapital.
<P>
Den aktuelle situation med konflikterne i Sudan og i hele regionen, der er ved at bryde ud igen, og tvisten om grænsedragningen, viser, at den kunstige oprettelse af dette land ikke løser nogen af de eksisterende problemer, og den vil heller ikke forbedre levestandarden for millioner af sudanere, men vil snarere skabe modsætninger og konflikter.
<P>
Efter at de store imperialistiske magter er blevet færdige med at dele det afrikanske kontinent op ud fra deres egne interesser, tyder alt på, at man har indledt en proces i Sydsudan, der vil føre til flere krige og lidelser for de allerede hårdt prøvede mennesker i Afrika.
<SPEAKER ID="176" NAME="Monika Flašíková Beňová" LANGUAGE="SK">
Efter at have opnået sin uafhængighed, hvilket vil ske om præcis en måned, vil Sydsudan stå over for talrige humanitære og socioøkonomiske problemer på en gang. I lang tid fremover vil bistand fra nabolandene være vigtigere end nogensinde for Sydsudan, når landet forsøger at bekæmpe fattigdom, styrke lokalsamfundene og videreformidle fordelene ved freden til befolkningen.
<P>
I perioden umiddelbart efter folkeafstemningen, hvor landet har adgang til multilaterale finansieringskilder, er der risiko for, at der opstår et finansieringshul, der vil gøre Sydsudan yderst sårbart og udsætte landet for en stor risiko for, at staten bryder sammen. Jeg mener derfor, at det er vigtigt, at EU gør alt, hvad der står i vores magt for at hjælpe sudanerne gennem denne kritiske periode og forhindre en truende humanitær katastrofe, fordi dette land kun kan begynde at arbejde systematisk mod at nå sine udviklingsmål, hvis man fortsat har tillid til en fredelig fremtid.
<SPEAKER ID="176" NAME="Juozas Imbrasas" LANGUAGE="LT">
Jeg hilste dette dokument velkommen, fordi man opfordrer de sydsudanske myndigheder til at fremme opbygningen af Sydsudan som en moderne, pluralistisk og demokratisk stat baseret på retsstatsprincippet og overholdelse af menneskerettighederne, navnlig kvinders og børns rettigheder, og borgernes altoverskyggende ret til at vælge deres regering ved regelmæssige, frie valg, og hvor beskyttelsen af bevægelses- og foreningsfriheden og retten til at give udtryk for sine politiske synspunkter er forankret i både forfatningen og lovgivningen.
<SPEAKER ID="176" NAME="David Martin" LANGUAGE="EN">
Jeg stemte for dette beslutningsforslag, hvori man opfordrer begge sider i Sudan til frem mod uafhængighedsdagen den 9. juli 2011 at fremlægge konkrete planer om at oprette og/eller reformere deres institutioner, således at staterne kan være levedygtige fra og med denne dato. I teksten opfordrer man også EU-delegationerne i Sudan og Sydsudan til proaktivt at videreformidle og gennemføre henstillingerne fra de seneste EU-observationsmissioner ved valget og folkeafstemningen.
<SPEAKER ID="176" NAME="Clemente Mastella" LANGUAGE="IT">
Vi anerkender resultatet af folkeafstemningen om Sydsudans uafhængighed, der efter planen indføres den 9. juli 2011, som udtryk for den sudanske befolknings demokratiske vilje. Vi håber, at de politiske myndigheder vil fremme udviklingen af en moderne, pluralistisk og demokratisk stat baseret på retsstatsprincippet og respekt for menneskerettighederne og vil fremme borgernes altoverskyggende ret til at vælge deres regering ved regelmæssige, frie valg med beskyttelse af bevægelses- og foreningsfriheden og friheden til at udtrykke sine politiske holdninger. Vi er desuden enige i, at alle parter bør engagere sig i en fortsat og konstruktiv dialog for at finde løsninger på problemerne efter folkeafstemningen, herunder fælles grænser, statsborgerskabsordninger for borgere i både nord og syd samt deling af olieindtægterne. Endelig er vi enige i behovet om at afsætte flere europæiske midler til at støtte de grundlæggende tjenester, især uddannelse, sundhed, landbrug, fødevaresikkerhed og institutionel kapacitetsopbygning. EU skal opretholde sin humanitære bistand til Sudan og Sydsudan også efter den 9. juli 2011, og alle politiske partier skal arbejde sammen for at repræsentere hele landets befolkning fuldt ud og for at bidrage til at opbygge stabile og demokratiske politiske institutioner.
<SPEAKER ID="176" NAME="Nuno Melo" LANGUAGE="PT">
Konflikterne i Sudan, navnlig i Darfur-regionen, har krævet mange ofre i årenes løb, især blandt de dårligst stillede. Lad os håbe, at folkeafstemningen vil bringe konflikten til ophør, og at vi nu endelig kommer ind i en proces, der ender i varig fred. EU vil spille en vigtig rolle i den fremtidige udvikling i denne region, og vi kan ikke frasige os vores vigtige rolle med at skabe fred i regionen.
<SPEAKER ID="177" NAME="Louis Michel" LANGUAGE="FR">
Sikkerhedssituationen i staten Abyei er meget bekymrende. Jeg vil opfordre de involverede parter til at indgå i en fredelig dialog ved endnu en gang at indlede forhandlinger med Den Afrikanske Union. Jeg opfordrer også til afholdelse af en folkeafstemning som angivet i den samlede fredsaftale. Både nord og syd skal arbejde på at finde løsninger på adskillige centrale spørgsmål, som stadig er uløste, såsom grænsedragning mellem de to lande, deling af olieindtægterne, brugen af rørledninger, spørgsmålet om statsborgerskab og gennemførelse af offentlige høringer i Blå Nil og Sydkordofan. Støtte til Sydsudan skal være en af vores prioriteringer. Vi skal opfordre landet til at undertegne og ratificere Cotonou-aftalen, som vil åbne døren til nye samarbejdsmuligheder. Vi vil tilskynde landet til sammen med Khartoum at indføre et pluralistisk og multietnisk demokrati og et uafhængigt civilsamfund, hvor den dømmende magt kan spille en nøglerolle sammen med den lovgivende og den udøvende magt. Det glæder os, at vi skal modtage en parlamentariker fra Sydsudan i Den Blandede Parlamentariske Forsamling, når Sydsudan har underskrevet og ratificeret Cotonou-aftalen. Vi skal fortsat være opmærksomme på den nordlige del af landet og ikke ignorere eller isolere denne del diplomatisk.
<SPEAKER ID="177" NAME="Alexander Mirsky" AFFILIATION="S&amp;D">
skriftlig. - (EN) Folkeafstemningen i Sydsudan fandt sted den 9.-15. januar 2011, og et overvældende flertal stemte for oprettelsen af den uafhængige stat Sydsudan. Aftalen om at afholde folkeafstemningen blev indgået mellem Sudans regering og separatister fra landets sydlige del i 2005 efter 20 års borgerkrig.
<P>
De statslige myndigheder, der repræsenterede nord, underskrev den samlede fredstraktat med den anmærkning, at spørgsmålet om selvbestemmelse for Sydsudan skulle afgøres ved en folkeafstemning. Eftersom situationen i regionen er forværret betydeligt for nylig, søger vi med dette beslutningsforslag at appellere til regeringen i Sydsudan om at sikre demokrati i landet og til at demilitarisere områderne.
<P>
Vi gentager også betydningen af at yde humanitær bistand til Sudan og Sydsudan og opfordrer de internationale kreditorer til at lempe Sudans og Sydsudans gæld. Jeg vil også tilføje, at det er nødvendigt at styrke overvågningen, indsætte flere eksperter, yde økonomisk bistand til regionen og tilbyde gratis videregående uddannelser på EU's universiteter til talentfulde unge. Jeg stemte for.
<SPEAKER ID="177" NAME="Andreas Mölzer" LANGUAGE="DE">
Ved en folkeafstemning i januar i år stemte Sydsudans befolkning med overvældende flertal for uafhængighed og for at skille sig ud fra den nordlige del af Sudan. Det er vigtigt for EU at respektere disse menneskers ret til selvbestemmelse uden nogen restriktioner og anerkende resultaterne af folkeafstemningen som udtryk for den sydsudanske befolknings demokratiske vilje. Eftersom dette forslag til beslutning helt klart opfylder disse krav, har jeg stemt for det. Nu er det vigtigt for parterne i den samlede fredsaftale at indgå i en fortsat og konstruktiv dialog for at finde løsninger på de spørgsmål, der fortsat er uløste efter folkeafstemningen. Disse omfatter etablering af fælles grænser, statsborgerskabsordninger for borgerne i nord og i syd, en retfærdig fordeling af olieindtægterne og brugen af olierørledninger.
<SPEAKER ID="177" NAME="Rolandas Paksas" LANGUAGE="LT">
Jeg glædede mig over dette beslutningsforslag, fordi det er meget vigtigt at håndtere væbnede konflikter og uenighed mellem de to lande for at forhindre uroen i at brede sig og at nå frem til en samlet fredsaftale og gennemføre denne korrekt. Både Nord- og Sydsudan skal styres på grundlag demokratiske principper og retsstatsprincippet med respekt for menneskerettigheder samt sociale og økonomiske rettigheder. Fred og sikkerhed skal sikres på langt sigt i denne region. Derfor skal beskyttelsen af og sikkerheden for Sudans befolkning fortsat være prioriterede spørgsmål. Det er især vigtigt at finde en hurtig løsning på Abyei-regionens status inden for rammerne af den samlede fredsaftale. Hvis det er muligt, er det meget vigtigt, at EU yder den nødvendige udviklingsbistand. Vi skal gøre alt for at sikre, at de penge, der er øremærkede til denne bistand, bruges målrettet til grundlæggende og væsentlige tjenester. Desuden skal regeringen i Sydsudan begynde at gennemføre politikker for udenlandske investeringer, der kan tiltrække udenlandske investeringer i naturressourcer, som dermed kan bidrage til en politik for fattigdomsreduktion.
<SPEAKER ID="177" NAME="Justas Vincas Paleckis" LANGUAGE="LT">
Jeg stemte for dette beslutningsforslag om Sudan og Sydsudan, fordi folkeafstemningen i Sydsudan, hvor et flertal af indbyggerne stemte for at oprette en uafhængig sydsudansk stat, er bevis for borgernes demokratiske vilje. Efter syv års krig lever størstedelen af Sydsudans befolkning i fattigdom, og uddannelsesindikatorerne er de laveste i verden. Derfor glæder jeg mig over EU's beslutning om at bevilge 200 mio. EUR i bistand til Sydsudan for at hjælpe de mest sårbare dele af befolkningen. Disse midler skal afsættes til uddannelse, sundhed, landbrug og institutionel kapacitetsopbygning. Jeg glæder mig over udvidelsen af FN-missionen i Sudan og indsættelsen af yderligere fredsbevarende styrker, fordi nu er det meget vigtigt at sikre den fredelige udvikling i Sudan og Sydsudan. Oprettelsen af den nye stat er en kompliceret proces, hvor det er nødvendigt meget hurtigt at finde en løsning på spørgsmålet om oprettelse af fælles grænser, at give statsborgerskab til mennesker fra de sydlige og nordlige regioner og fordele indtægterne fra olie osv. Efter underskrivelsen af den samlede fredsaftale bør landene indgå konstruktivt i en politisk dialog. Det er vigtigt at gennemføre en forfatningsrevision i Sydsudan, således at alle politiske partier arbejder sammen om at repræsentere hele landets befolkning og bidrager til at opbygge stabile og demokratiske politiske institutioner.
<SPEAKER ID="177" NAME="Maria do Céu Patrão Neves" LANGUAGE="PT">
Resultaterne af folkeafstemningen i Sudan er en entydig indikation af Sydsudans befolknings ønske om uafhængighed, hvilket de har krævet gennem mange år. Det Europæiske Folkepartis Gruppe (Kristelige Demokrater) har overvåget dette spørgsmål og navnlig spørgsmålet om Darfur, gennem adskillige valgperioder og støttede med held den sudanske advokat Salih Mahmoud Osmans kandidatur til Sakharovprisen i 2007. Formålet med folkeafstemningen var at bringe volden mellem befolkningerne i nord og syd til ophør. Man håber, at der åbnes et nyt kapitel på dette tidspunkt, og at der oprettes to fredelige lande. EU kan og bør spille en aktiv rolle for at opnå dette, især ved at hjælpe med at føre landenes befolkninger ud af fattigdommen og ved at fremme godt naboskab.
<SPEAKER ID="177" NAME="Vincent Peillon" LANGUAGE="FR">
Denne beslutning, som jeg var med til at udforme, kommer på et kritisk og dermed et centralt tidspunkt i løsningen af i Sydsudan. I januar stemte sydsudanerne med overvældende flertal for uafhængighed ved en folkeafstemning. Om en måned oprettes der en ny stat. Men der er stadig adskillige bekymringer, navnlig efter de seneste tilfælde af vold i den omstridte Abyei-region. I denne forandringens tid er vil Parlamentet mere end nogensinde bekræfte sin fulde støtte til fredsprocessen og appellerer til sudanerne og sydsudanerne og ligeledes det internationale samfund om, at de fortsat engagerer sig i at gennemføre den samlede fredsaftale fra 2005. Europa-Parlamentet opfordrer navnlig sudanerne og sydsudanerne til at foreslå specifikke planer, hvor man tager hensyn til følsomme emner som statsborgerskab samt fordeling af gæld og af olieindtægterne. Disse planer skal også dreje sig om det vanskelige spørgsmål om grænserne for at sikre, at de to stater kan leve i fredelig sameksistens.
<SPEAKER ID="177" NAME="Paulo Rangel" LANGUAGE="PT">
Mellem den 9. og den 15. januar 2011 erklærede et flertal af Sydsudans befolkning, at man gik ind for at oprette en uafhængig stat. Det er almindeligt kendt, at dette er et område af verden, der konstant har været hærget af konflikter, som har ødelagt mulighederne for, at store dele af befolkningen kunne leve under rimelige vilkår. I lyset af disse nye oplysninger opfordrer Parlamentet myndighederne i Sydsudan - som erklærer sin uafhængighed den 9. juli 2011 - til at bestræbe sig på at skabe de væsentlige forudsætninger for at oprette en demokratisk stat, der er forankret i den menneskelige værdighed. Hertil er der brug for international støtte. Derfor glæder jeg mig over, at EU har lovet at yde støtte til at opbygge denne nye stat. Derfor stemte jeg for dette beslutningsforslag.
<SPEAKER ID="178" NAME="Raül Romeva i Rueda" LANGUAGE="EN">
Jeg er glad for, at Europa-Parlamentet glæder sig over både Sudans og Sydsudans fredelige og tillidsvækkende optræden under folkeafstemningen i det sydlige Sudan i 2011 samt over de bestræbelser, som alle parter i den samlede fredsaftale har gjort sig, og over det engagement, de har lagt for dagen for så vidt angår denne aftale, betragter dette som et afgørende skridt hen imod gennemførelsen af den samlede fredsaftale og som et positivt tegn for de to landes fredelige sameksistens, gentager, at det fuldt ud respekterer resultaterne af folkeafstemningen som et udtryk for den sydsudanske befolknings demokratiske vilje, opfordrer både Nord- og Sydsudan til aktivt at medvirke til at fremme demokratisk regeringsførelse og etablering af varig fred, sikkerhed og velstand for begge lande og til i denne forbindelse at overholde menneskerettighederne samt sociale og økonomiske rettigheder, opfordrer de sydsudanske myndigheder til at fremme opbygningen af Sydsudan som en moderne, pluralistisk og demokratisk stat baseret på retsstatsprincippet og overholdelse af menneskerettighederne, navnlig kvinders og børns rettigheder, og borgernes altoverskyggende ret til at vælge deres regering ved regelmæssige, frie valg, og hvor beskyttelsen af bevægelses- og foreningsfriheden og retten til at give udtryk for sine politiske synspunkter er forankret i både forfatningen og lovgivningen.
<SPEAKER ID="178" NAME="Nikolaos Salavrakos" LANGUAGE="EL">
Hundreder af mennesker er blevet dræbt i det omstridte område Abyei mellem Nord- og Sydsudan. FN meddelte for nylig, at mindst 20 000 mennesker har forladt byen Abyei og er flygtet mod syd, efter at den nordsudanske hær trak sig tilbage fra området. Som det helt rigtigt siges i det fælles beslutningsforslag, skal begge sider fremlægge konkrete planer om at oprette og/eller reformere deres institutioner, så de to stater er helt uafhængige, indstiller krigshandlingerne og fremmer et demokratisk styre med henblik på at skabe varig fred og sikkerhed i området.
<SPEAKER ID="178" NAME="Niki Tzavela" LANGUAGE="EL">
Jeg stemte for det fælles beslutningsforslag om Sudan og Sydsudan, fordi jeg støtter hele EU's udviklingsindsats for genoprette freden og genopbygge dette område, der har lidt så længe. Den seneste udvikling i området giver anledning til bekymring for overholdelsen af betingelserne vedrørende folkeafstemningen for nylig om Sydsudans uafhængighed, mens den eskalerende vold i Abyei, som truer med at forårsage en generel destabilisering i området, er en negativ udvikling. Den Afrikanske Union har en vigtig rolle at spille, og med hjælp fra EU og FN skal den være meget opmærksom på dette kritiske tidspunkt for at forhindre, at krigen blusser op igen. Jeg glæder mig over Rådets meddelelse om mere økonomisk bistand til Sydsudan, og jeg støtter anbefalingen om at fastholde EU's humanitære bistand til området efter den 9. juli. Jeg mener, at begge forslag er nødvendige og vil bidrage til at etablere Sydsudan som en uafhængig stat og i eventuelle nødsituationer.
<SPEAKER ID="179" NAME="Sophie Auconie" LANGUAGE="FR">
Jeg mener, at EU og Rusland skal intensivere deres forhandlinger om at etablere et partnerskab og om at indgå en omfattende aftale om det politiske, økonomiske og sociale system, idet man ligeledes tager hensyn til alle spørgsmål vedrørende demokrati, retsstatsprincippet og respekten for menneskerettigheder.
<SPEAKER ID="179" NAME="Zigmantas Balčytis" LANGUAGE="LT">
Jeg stemte for dette beslutningsforslag. Et styrket samarbejde og et godt naboskab mellem the EU og Rusland er af stor betydning for stabilitet, sikkerhed og fremgang i og uden for Europa. EU og Rusland er gensidigt afhængige både økonomisk og politisk, og derfor er indgåelsen af en strategisk partnerskabsaftale mellem EU og Den Russiske Føderation særligt vigtig for den fortsatte udvikling og intensivering af samarbejdet mellem de to partnere. I sine forbindelser med Den Russiske Føderation skal EU tale med én stemme og udvise solidaritet, navnlig med hensyn til energisikkerhed. Ruslands energipolitik over for medlemsstaterne og vores fælles nabolande vil vise, om Ruslands virkelig er parat til at følge vejen mod modernisering og demokratisering. Jeg glæder mig over Europa-Parlamentets krav om, at leverancer af naturressourcer ikke må bruges som et politisk redskab, og at principperne om gensidig afhængighed og gennemsigtighed bør udgøre grundlaget for samarbejdet om energisikkerhed sammen med lige adgang til markeder, infrastruktur og investeringer.
<SPEAKER ID="179" NAME="Izaskun Bilbao Barandica" LANGUAGE="ES">
Jeg har stemt for, fordi jeg mener, at EU og Rusland skal benytte Nizhny Novgorod-topmødet til at styrke det strategiske samarbejde og indgå en global samarbejdsaftale om det sociale, politiske og økonomiske system samt medtage spørgsmål vedrørende demokrati, retsstatsprincippet samt grundlæggende rettigheder og menneskerettigheder. Topmødet skal anvendes til at revidere sikkerheds- og energipolitikken, som skal gennemføres i henhold til kriterierne om gensidig afhængighed, gennemsigtighed, forsyningsgarantier og kampen mod klimaændringer samt forbedret energieffektivitet. Det bliver nødvendigt at underkaste anlæggene stresstester og i denne henseende er det beklageligt, at ændringsforslaget om øjeblikkelig lukning af kernereaktorer af Tjernobyl-typen, der fortsat er i drift, ikke blev vedtaget.
<SPEAKER ID="179" NAME="Mara Bizzotto" LANGUAGE="IT">
Jeg stemmer for det fælles beslutningsforslag om topmødet mellem EU og Rusland. Beslutningen indeholder de korrekte anbefalinger til de europæiske repræsentanter, der skal deltage i topmødet, hvor de mindes om, at EU skal anvende sin politiske magt til at overtale Rusland til at påtage sig ansvaret for at løse de problemer, som verden har i dag på det politiske, økonomiske, geopolitiske og miljømæssige område. Rusland er en af Europas vigtigste økonomiske partnere og ligeledes et naboland, som bl.a. den europæiske energipolitik afhænger af. Ved at stemme ja tilslutter jeg mig derfor Parlamentets appel til EU's repræsentanter ved topmødet om at arbejde for, at denne begivenhed udnyttes til en profitabel og nyttig dialog for begge parter, der kan føre til fælles og effektive løsninger, der har til formål at løse de vigtigste spørgsmål på den europæiske og globale politiske dagsorden.
<SPEAKER ID="179" NAME="Maria Da Graça Carvalho" LANGUAGE="PT">
Jeg glæder mig over alle bestræbelserne på at styrke og uddybe de gode forbindelser mellem EU og andre økonomiske magter. Med hensyn til forbindelserne mellem EU og Rusland glæder jeg mig over de resultater, som allerede er opnået, ikke bare om et fælles økonomisk område og samarbejde, men også om fælles værdier. Jeg anser beslutningsforslaget om topmødet mellem EU og Rusland fra Det Europæiske Folkepartis Gruppe (Kristelige Demokrater) for det mest velegnede i lyset af den nuværende situation.
<SPEAKER ID="179" NAME="George Sabin Cutaş" LANGUAGE="RO">
Jeg stemte for det fælles beslutningsforslag om topmødet mellem EU og Rusland, da jeg mener, at forbindelserne med Rusland bør styrkes, navnlig inden for energisikkerhed.
<P>
Den nye partnerskabs- og samarbejdsaftale skal være omfattende og juridisk bindende og ligeledes omfatte bestemmelser om overholdelse af menneskerettighederne og retsstatsprincippet. Jeg mener, at partnerskabet for modernisering er et velegnet instrument til at tilskynde Rusland til at gennemføre reformer.
<P>
Jeg mener også, at et russisk medlemskab af WTO vil fremme investeringerne og forbedre handelsforbindelserne med EU. Det er i vores interesse at støtte Rusland i landets bestræbelser på at blive medlem af WTO. På den anden side skal Rusland vise vilje til at opgive protektionistiske foranstaltninger som toldunionen med Kasakhstan og Belarus.
<SPEAKER ID="179" NAME="Marielle De Sarnez" LANGUAGE="FR">
Forud for det næste topmøde mellem EU og Rusland, der finder sted den 9.-10. juni i Nizhny Novgorod, sender vi et klart budskab til medlemsstaterne: Vi skal prioritere garantier for overholdelsen af menneskerettighederne frem for mere ambitiøse aftaler om handel, visum og samarbejde. EU skal gøre det tydeligere for Rusland, at landet skal overholde sine internationale forpligtelser. Siden 1994 er der ikke sket ændringer i vores forbindelser med Moskva, selv om vi tydeligt har behov for at ajourføre vores partnerskabs- og samarbejdsaftale. Dette bør gå hånd i hånd med reelle fremskridt inden for demokrati og retsstatsprincippet. Endelig er det uacceptabelt, at leverancer af naturressourcer bruges som et politisk redskab.
<SPEAKER ID="179" NAME="Christine De Veyrac" LANGUAGE="FR">
Den Russiske Føderation og EU har udviklet et tæt partnerskab, og den fælles kamp mod international terror er et af de mange eksempler på dette. I denne forbindelse støttede jeg dagens beslutning om forbindelserne mellem EU og Rusland forud for topmødet den 9. og 10. juni, hvor man vil søge at indgå en ny strategisk aftale. Med dette beslutningsforslag sender Europa-Parlamentets medlemmer et stærkt politisk signal til Rusland: Selv om det er ønskværdigt med et øget økonomisk, energimæssigt, strategisk og internationalt samarbejde mellem EU og Rusland, bør det ikke desto mindre gøres afhængigt af indsatsen for at beskytte menneskerettigheder og borgerlige frihedsrettigheder.
<SPEAKER ID="179" NAME="Diogo Feio" LANGUAGE="PT">
Blikkene mellem Europa og Rusland har altid været kendetegnet af gensidig beundring og samtidig af gensidig frygt. På europæisk side har der normalt være ærefrygt over Ruslands størrelse, befolkning og militærmagt Rusland og frygten for russisk ekspansionisme. For Ruslands vedkommende har man kopieret Europas videnskabelige og tekniske fremskridt siden Peter den Stores tid, men man har samtidig frygtet det som noget, der potentielt kan ødelægge den russiske sjæl og levevis, og det er blevet anset for en trussel mod landets territoriale integritet. Disse tendenser blev ikke fjernet, men snarere intensiveret af den kolde krig. Ruslands vej i retning af et overvejende liberalt og pluralistisk demokrati har været præget af både fremskridt og tilbageslag, men det er uomtvisteligt, at landet er kommet langt siden jerntæppets dage. Der hersker ikke desto mindre ikke nogen tvivl om, at der mangler meget i denne henseende, og at EU og Den Russiske Føderation ikke bare deler en historisk, kulturel og religiøs arv, men at de også har fælles interesser og udfordringer, som er garanter for et tættere forhold på mange niveauer. EU bør fortsat arbejde for at gøre denne konvergens mulig og frugtbar.
<SPEAKER ID="179" NAME="José Manuel Fernandes" LANGUAGE="PT">
Rusland er permanent medlem af FN's Sikkerhedsråd og deler ansvaret for at opretholde stabilitet i verden med EU. Udfordringerne i Mellemøsten, Libyen, Iran, terror, energisikkerhed, klimaændringer og den økonomiske krise kan løses mere effektivt, hvis vores forbindelser med Rusland er baseret på samarbejde. Men tre år efter konflikten med Georgien overholder Rusland stadig ikke aftalerne fra den 12. august og 8. september 2008 om tilbagetrækning af landets styrker fra de besatte georgiske provinser Sydossetien og Abkhasien og giver ikke EU's observatørmission fri og fuldstændig adgang til disse områder.
<P>
Derfor anbefaler jeg, at EU og Rusland intensiverer forhandlingerne om en ny partnerskabs- og samarbejdsaftale baseret på den gensidige afhængighed mellem EU og Rusland. Denne aftale bør være juridisk bindende og omfattende og bør omfatte alle områder vedrørende demokrati, retsstatsprincippet og respekt for menneskerettigheder og grundlæggende rettigheder.
<SPEAKER ID="179" NAME="João Ferreira" LANGUAGE="PT">
Som sædvanlig er de store europæiske økonomiske og finansielle koncerners interesser i forgrunden i dette beslutningsforslag. Det er i denne forbindelse, at vi skal se presset på Rusland (som det også er tilfældet med adskillige andre lande) for at få landet med i Verdenshandelsorganisationen for at "sikre ensartede konkurrencevilkår for begge parters erhvervssektorer" og "liberalisere handlen i den globale økonomi", idet man samtidig fremmer udenlandske investeringer og afstår fra "protektionistiske foranstaltninger". Dermed lirer man i beslutningen den samme gamle EU-traver af om neoliberale politikker og indblanding.
<P>
I dette tilfælde lægger man imidlertid ud over adgangen til investeringer og markeder også vægt på adgang til og kontrol med energikilder og -strømme samt andre råmaterialer, navnlig sjældne jordarter, som der hersker alvorlig mangel på i EU. Derfor opfordrer man til et "et tæt samarbejde mellem EU og Rusland med hensyn til forsyningen med råstoffer og sjældne jordarter", især dem, der betragtes som kritiske. De såkaldte "sikkerheds"spørgsmål bør også bemærkes, herunder "oprettelsen af et missilforsvarsskjold". Vi skal huske på, at Rumænien, som er medlem af EU og NATO, har udtrykt vilje til at være vært for dette system, der udgør en trussel mod Ruslands sikkerhed og mod freden i Europa.
<SPEAKER ID="179" NAME="Ilda Figueiredo" LANGUAGE="PT">
Flertallet i Europa-Parlamentet udtrykker endnu en gang sine sædvanlige neoliberale holdninger og ønsker om indblanding i forbindelserne mellem EU og Rusland.
<P>
De økonomiske og finansielle koncerners interesser prioriteres, og Rusland presses til at blive medlem af Verdenshandelsorganisationen for at fremme "sikre ensartede konkurrencevilkår for begge parters erhvervssektorer og liberalisere handlen i den globale økonomi", idet Rusland skal lette udenlandske investeringer og afstå fra alle former for "protektionistiske foranstaltninger".
<P>
Adgang til og kontrol med energi er vigtigt i denne henseende, og derfor kræver man adgang til markeder, infrastruktur og investeringer. Der er også en vis form for desperation, når man opfordrer Rusland til at indgå i et tættere samarbejde om leverancer af råmaterialer og sjældne jordarter, især dem, der anses for "kritiske".
<P>
Og endelig er der hykleri. Rusland anmodes om at indgå i "omfattende drøftelser om sikkerhedsspørgsmål, herunder om oprettelsen af et missilforsvarsskjold", når et medlem af EU og NATO, Rumænien, allerede har udtrykt vilje til at være vært for dette system, som helt klart udgør en trussel mod Ruslands sikkerhed og for freden over hele Europa. Ikke en gang USA har fremsat forsikringer om, at det ikke er tilfældet.
<SPEAKER ID="179" NAME="Monika Flašíková Beňová" LANGUAGE="SK">
Beslutningen drejer sig om forberedelserne til topmødet mellem EU og Rusland, der afholdes den 9. og 10. juni 2011 i Nizhny Novgorod. På topmødet vil man fokusere på fælles udfordringer som den økonomiske og finansielle krise, WTO-medlemskab, energi og spørgsmål vedrørende energisikkerhed, langsigtede bestræbelser på at indføre visumfri rejse mellem EU og Rusland samt andre internationale og regionale spørgsmål.
<P>
Rusland er naturligvis et kolossalt marked for varer fra EU, og det er også en vigtig leverandør af olie og naturgas til EU's medlemsstater. Selv om forholdet mellem Rusland og EU er blevet stadig bedre i de senere år, fortsætter de involverede parter med at opretholde visse forbehold og en vis afstand. Jeg mener, at medmindre der træffes hensigtsmæssige foranstaltninger for at rette op på denne situation, kan EU's indflydelse langsomt blegne i både Rusland og dets nabolande med risiko for, at EU vil se sin rolle begrænset til udelukkende at være en handelspartner.
<SPEAKER ID="179" NAME="Juozas Imbrasas" LANGUAGE="LT">
Jeg glædede mig over dette dokument, fordi Rusland, som er permanent medlem af FN's Sikkerhedsråd deler ansvaret for at opretholde global stabilitet med EU, og fordi et forstærket samarbejde og godt naboskab mellem EU og Rusland er af stor betydning for stabilitet, sikkerhed og fremgang i og uden for Europa. Indgåelsen af en strategisk partnerskabsaftale mellem EU og Den Russiske Føderation er fortsat af allerstørste betydning for den videre udvikling og intensivering af samarbejdet mellem de to partnere. Men der hersker stadig bekymring over Ruslands respekt for og beskyttelse af de grundlæggende rettigheder og menneskerettighederne, retsstatsprincippet, retsvæsenets uafhængighed, politisk kontrol med medierne, undertrykkelse af journalister og repræsentanter for oppositionen og retfærdige valg. I dokumentet understreger man betydningen af energisikkerhed, og Ruslands energipolitik over for medlemsstaterne og vores fælles nabolande vil vise, om Rusland virkelig er parat til at følge vejen mod modernisering og demokratisering. Leverancerne af naturressourcer bør ikke bruges som et politisk redskab. Principperne om gensidig afhængighed og gennemsigtighed bør danne grundlag for samarbejdet sammen med lige adgang til markeder, infrastruktur og investeringer.
<SPEAKER ID="179" NAME="Sandra Kalniete" LANGUAGE="LV">
Jeg stemte for dette beslutningsforslag, og jeg vil gerne understrege, at Ruslands energipolitik over for EU's medlemsstater og landene i Østeuropa bliver en lakmusprøve på, hvorvidt Rusland virkelig vil kunne gå i retning af modernisering og demokrati. Hvis leverancer af energiressourcer ikke udnyttes som et politisk redskab, hvis landet anvender ligelige, gennemsigtige og ikkediskriminerende regler for alle markedsaktører, hvis Rusland foretager et objektivt valg om at gøre brug af vores nuværende gensidige afhængighed på energiområdet i samarbejdets ånd baseret på specifikke, retfærdige og juridisk bindende principper, vil vi snart kunne tale om en ny æra i udviklingen af et forenet Europa. Naturligvis må vi ikke glemme og kan ikke se bort fra en række vigtige spørgsmål, som fortsat hindrer udviklingen af et værdifuldt forhold mellem EU og Rusland, og navnlig det forhold, at næsten tre år efter krigen i Georgien, holder Rusland fortsat en stor del af Georgiens suveræne område besat, ignorerer fortsat aftalen fra 2008 og undlader at give EU's observatørmission adgang til disse områder.
<SPEAKER ID="180" NAME="Tunne Kelam" LANGUAGE="EN">
Jeg stemte for beslutningen om topmødet mellem EU og Rusland, men jeg kan ikke se nogen reelle fremskridt fra russisk side med henblik på at bekæmpe korruption, anvende retsstatsprincippet og folkeretten. Erklæringer fra præsident Medvedev er hverken bevis eller garanti for reelle fremskridt. Jeg vil gerne erindre Dem om, at selv om Rusland forsøger at komme med i WTO, ser landet stort på forskellige internationale forpligtelser, navnlig vedrørende menneskerettigheder, når det er mest belejligt. Kan EU virkelig have tillid til en stat, der anvender folkeretten selektivt? Jeg opfordrer EU til at overvåge perioden forud for valget, selve valget og efter valget meget nøje og sørge for, at alle overtrædelser identificeres og påpeges. Uafhængige og gennemsigtige valg er hjørnestenen i demokratiske stater, og hvis Rusland ønsker at høre til disse, er landet nødt til at overholde standarderne. Selv om EU og Rusland er gensidigt afhængige, ser vi mest, at det er EU, der tilpasser sig Ruslands ønsker. EU skal stå fast og kræve en fuldstændig og aktiv gennemførelse af retsstatsprincippet, demokrati, respekt for menneskerettigheder og et uafhængigt retsvæsen. Hvis vi kræver mindre end det, vil vi ikke leve op til vores egne principper. Vi vil desuden svigte den russiske befolkning, som ønsker frihed, fremgang og sikkerhed.
<SPEAKER ID="180" NAME="Jacek Olgierd Kurski" LANGUAGE="PL">
EU har brug for en ny åbenhed i forholdet til Rusland, for der er opstået mange nye udfordringer siden det seneste topmøde mellem EU og Rusland, som vi ikke kan klare uden et forbedret samarbejde. I dag går EU samlet imod den russiske politik med at få fastfrosne konflikter til at blusse op og Moskvas forsøg på at blande sig i politikken i uafhængige stater, som tidligere var en del af USSR som f.eks. Georgien. Vi kan med stigende uro iagttage de talrige angreb på pressefriheden og på uafhængige journalister. På møder med russerne skal vi være meget konsekvente med hensyn til pressefrihed i Rusland. Det skal være vores prioritering at sikre, at Moskva tillader pressefrihed. Men jeg er ikke enig i den del, hvor man fordømmer russerne for at blokere gay pride-paraden i Moskva og ikke giver par af samme køn ret til at gifte sig eller adoptere. Jeg mener, at med hensyn til de homoseksuelle og lesbiske bevægelser har alle lande ret til at forfølge deres egen selvstændige politik. EU respekterer sine naboers kultur og bør ikke gribe ind i spørgsmål om moral eller værdilære.
<SPEAKER ID="180" NAME="Giovanni La Via" LANGUAGE="IT">
Et styrket samarbejde og et godt naboskab mellem EU og Rusland er af stor betydning for stabilitet, sikkerhed og fremgang for Europa og andre lande. Jeg håber, at dagens afstemning vil føre til vedtagelsen af afgørende foranstaltninger i retning af en fælles vej baseret på gennemsigtighed og fælles opgaver af hensyn til det fælles bedste. Jeg henviser til de foranstaltninger, der er nødvendige for at forhindre ethvert brud på sikkerheden i Europa, herunder yderligere samarbejde om ulovlig indvandring, forbedret grænsekontrol og en mere effektiv informationsudveksling om terror og organiseret kriminalitet.
<SPEAKER ID="181" NAME="David Martin" LANGUAGE="EN">
Jeg stemte for dette beslutningsforslag, hvori man på ny bekræfter, at det haster med, at Rusland gennemfører de grundlæggende principper om demokrati, retsstatsprincippet, menneskerettigheder og mediefrihed som grundlag for samarbejdet, og opfordrer Rusland til at indføre konkrete foranstaltninger for at forbedre sin menneskerettighedssituation og for at beskytte journalister, menneskerettighedsaktivister, mindretal og oppositionsrepræsentanter mod vold og trusler.
<SPEAKER ID="181" NAME="Clemente Mastella" LANGUAGE="IT">
Et styrket samarbejde og et godt naboskab mellem EU og Rusland er af stor betydning for stabilitet, sikkerhed og fremgang både i og uden for Europa. Vi mener, at der er behov for en omfattende, juridisk bindende aftale om det politiske, økonomiske og sociale system og medtager derfor alle områder vedrørende demokrati, retsstatsprincippet, respekt for menneskerettigheder og navnlig grundlæggende rettigheder. Med hensyn til energisikkerhed mener vi, at leverancer af naturressourcer ikke bør bruges som middel til at udøve politisk pres, men skal være baseret på principperne om gensidig afhængighed og gennemsigtighed sammen med lige adgang til markeder, infrastruktur og investeringer med henblik på at skabe en juridisk bindende energiramme. Vi forventer desuden et yderligere samarbejde om ulovlig indvandring, forbedret grænsekontrol og informationsudveksling om terror og organiseret kriminalitet.
<SPEAKER ID="182" NAME="Jean-Luc Mélenchon" LANGUAGE="FR">
I denne betænkning opfordres Rusland til at "give afkald på enhver form for protektionistiske foranstaltninger", og man truer med gengældelse, hvis Rusland ikke bøjer sig for dette krav. Man taler kun om gensidig fri bevægelighed for russiske og europæiske borgere på langt sigt, men man støtter den frihandelsproces, der er undervejs. Man kritiserer ikke NATO's planer om et europæisk missilskjold. Dette er arrogant imperialisme. På den anden side undlader man at opfordre Rusland til straks at lukke de reaktorer af Tjernobyl-typen, der truer os alle. Jeg stemmer mod denne betænkning på trods at opfordringerne til, at de russiske borgeres demokratiske rettigheder skal respekteres, hvilket jeg støtter.
<SPEAKER ID="182" NAME="Nuno Melo" LANGUAGE="PT">
I denne beslutning om topmødet mellem EU og Rusland taler man om mere ambitiøse handelsforbindelser, en partnerskabs- og samarbejdsaftale og liberalisering af visumsystemet, men Moskva skal yde garantier for forbedringer af menneskerettighedssituationen i landet og indstille politisk begrundede domfældelser, afhjælpe den manglende pressefrihed og bringe besættelsen af de georgiske provinser til ophør.
<P>
Vi beder EU og Rusland udnytte dette topmøde fuldt ud til at intensivere forhandlingerne om en ny partnerskabs- og samarbejdsaftale og til at løse de seneste problemer vedrørende Ruslands medlemskab af Verdenshandelsorganisationen. Et andet vigtigt aspekt at huske på er dialogen om yderligere liberalisering af visumsystemet med henblik på løftet om at afskaffe dem på længere sigt ved rejser mellem EU og Rusland.
<SPEAKER ID="182" NAME="Alexander Mirsky" LANGUAGE="EN">
Den 9. juni markerede indledningen af det 27. topmøde mellem EU og Rusland i Nizhny Novgorod. Den europæiske delegation blev anført af formanden for Det Europæiske Råd, Herman Van Rompuy, og formanden Kommissionen, Jose Manuel Barroso. Den russiske delegation blev anført af Dmitrij Medvedev.
<P>
Et af hovedtemaerne under de to dages drøftelser var den russiske embargo mod import af grøntsager fra EU som følge af udbruddet af en farlig indvoldsinfektion i Europa for nylig. Ruslands forholdsregler har medført en negativ reaktion fra EU's side.
<P>
Jeg deler i høj grad den russiske regerings bekymring, og jeg vil gerne have, at Letland forbyder import af grøntsager, indtil den farlige infektion er bekæmpet fuldstændig.
<P>
Med dette beslutningsforslag appellerer Europa-Parlamentet til EU og Rusland om at intensivere forhandlingerne om en partnerskabs- og samarbejdsaftale og opfordrer Rusland til at gennemføre alle tidligere indgåede aftaler og løse problemet med ikkeborgere i Rusland. Jeg mener, at Europa for det første skal løse problemet med ikkeborgere i Letland og først derefter fremsætte henstillinger på dette område.
<P>
Overordnet set støtter jeg beslutningen, og jeg stemte for.
<SPEAKER ID="182" NAME="Wojciech Michał Olejniczak" LANGUAGE="PL">
I forbindelse med det tilstundende topmøde mellem EU og Rusland har Europa-Parlamentet i dag vedtaget en beslutning med et forslag til de emner, der bør diskuteres på topmødet. I dokumentet henleder man også opmærksomheden på vigtige udfordringer, der bør gøres til genstand for samarbejde mellem Rusland og EU.
<P>
Det skal først og fremmest understreges, at EU og Den Russiske Føderation opretholder permanente forbindelser, og at deres gode forhold som naboer påvirker stabilitet og sikkerhed ikke bare på det europæiske kontinent. Desuden er de to parter afhængige af hinanden i både økonomisk og politisk henseende. I den beslutning, vi har vedtaget, udtrykker Europa-Parlamentet håb om, at det på topmødet mellem EU og Rusland bliver muligt at gøre fremskridt vedrørende visumfri rejse og energisikkerhed. Parlamentet opfordrer også Den Russiske Føderation til at udvise større engagement i bestræbelserne på at bekæmpe klimaændringer, hovedsagelig ved at nedbringe drivhusgasemissionerne. I lyset af det kommende valg til det russiske parlament er det lige så vigtigt, at valget afholdes i henhold til de principper, som er udformet af Europarådet og OSCE. Det er også nødvendigt at tage spørgsmålet om krænkelse af menneskerettighederne og de grundlæggende friheder i Rusland op, idet landet trods alt er medlem af Europarådet.
<SPEAKER ID="182" NAME="Rolandas Paksas" LANGUAGE="LT">
Rusland og EU er kædet sammen, både økonomisk og politisk. De er begge ansvarlige for at opretholde den globale stabilitet. Derfor skal Rusland og EU fortsat styrke deres samarbejde og udvikle gode naboforbindelser. Kun ved at bruge sådanne foranstaltninger vil vi kunne garantere stabilitet, sikkerhed og fremgang i og uden for Europa. Den strategiske partnerskabsaftale er et af de vigtigste redskaber til gennemførelse af de opstillede mål. For at sikre, at aftalen gennemføres korrekt skal begge parter overholde betingelserne uden undtagelse og opfylde deres løfter under hensyntagen til beskyttelsen af menneskerettighederne og principperne om demokrati og retsstaten. Jeg mener, at topmødet vil fjerne hindringerne for russisk medlemskab af WTO. At Rusland bliver fuldgyldigt medlem af WTO er et vigtigt skridt, som vil skabe et gunstigt erhvervsklima for erhvervsdrivende fra begge parter, og som vil lette og liberalisere samhandelen i den globale økonomi. Opmærksomheden henledes på, at det er meget vigtigt at finde løsninger på problemerne med visumliberalisering ved gradvist at indføre visumfri rejse mellem EU og Rusland. Energi og nuklear sikkerhed er endnu et grundlag for et stærkt og stabilt samarbejde. Leverancer af naturressourcer må ikke bruges som et politisk redskab. For at forhindre en atomkatastrofe skal reaktorer af Tjernobyl-typen afvikles hurtigst muligt, og der skal indgås en bilateral aftale om overholdelse af de højeste sikkerhedsstandarder.
<SPEAKER ID="182" NAME="Maria do Céu Patrão Neves" LANGUAGE="PT">
Jeg stemte for dette beslutningsforslag og vil gerne understrege, at Rusland altid vil være en meget vigtig partner for EU. Det er derfor nødvendigt at etablere et strategisk samarbejde, hvor vi ikke bare deles om de økonomiske og kommercielle interesser, men også om målsætningen om et tæt samarbejde i Europa og internationalt. Jeg håber, at dette samarbejde udvikler sig i overensstemmelse med principperne om respekt, tillid og solidaritet.
<SPEAKER ID="182" NAME="Paulo Rangel" LANGUAGE="PT">
Europa omfatter en række stater, der er formet på samme måde, og det bør man tage hensyn til, når vi skal undersøge forbindelserne mellem EU og Rusland. Disse forbindelser mellem den vigtigste europæiske politiske union og den største europæiske stat er gået i stå. Rusland er kort fortalt en uundværlig partner for EU, ikke bare økonomisk, men også politisk. Derfor skal EU styrke de bånd, der binder os til den mægtigste nabo, ved at tilskynde til lempelse af samhandelen mellem de to stater (hvilket i sig selv fører til politisk konvergens) og styrke hævdelsen af deres iboende værdier.
<SPEAKER ID="183" NAME="Crescenzio Rivellini" LANGUAGE="IT">
Rusland deler ansvaret for at opretholde global stabilitet med EU. Et styrket samarbejde og gode naboforbindelser mellem EU og Rusland er af stor betydning for stabilitet, sikkerhed og fremgang både i og uden for Europa. Mange udfordringer på internationalt plan, navnlig med hensyn til Mellemøsten, Libyen, Iran, terror, energisikkerhed, klimaændringer og de økonomiske kriser, kan ikke løses effektivt uden ansvarlige og samarbejdsrelaterede forbindelser med Rusland. Jeg bemærker, at der fortsat hersker bekymring om Ruslands respekt for og beskyttelse af menneskerettigheder og grundlæggende rettigheder, retsstatsprincippet, et uafhængigt retsvæsen, politisk kontrol med medierne, undertrykkelse af journalister og repræsentanter for oppositionen samt retfærdige valg. Derfor tilskynder jeg vores russiske partnere til at beskæftige sig med disse spørgsmål på en åben og konstruktiv måde.
<SPEAKER ID="183" NAME="Raül Romeva i Rueda" LANGUAGE="EN">
Europa-Parlamentet beklager, at fredelige forsamlinger af borgere til trods for Ruslands forpligtelse som medlem af Europarådet til at respektere forsamlingsfriheden fortsat forbydes og spredes med magt, heriblandt en gay pride-parade, som for sjette år i træk blev standset i Moskva, hvorved man ignorerede en endelig dom afsagt af Den Europæiske Menneskerettighedsdomstol i april 2011, og forventer, at EU-delegationer og -diplomater aktivt gør brug af værktøjssættet til fremme og beskyttelse af alle menneskerettigheder for lesbiske, bøsser, bi- og transseksuelle (LGBT-personer) i fremtiden.
<SPEAKER ID="183" NAME="Nikolaos Salavrakos" LANGUAGE="EL">
Rusland er en nabo og en vigtig partner. Dialogen mellem Rusland og EU bør udvides til alle sektorer, og vi bør gå i retning af et strategisk partnerskab for vores fælles fremtid. Jeg mener, at vi har fælles interesser med Rusland, som vi bør udnytte konstruktivt for at nå frem til specifikke aftaler om handel, energi, for at gå i retning af en gennemsigtig og troværdig energipolitik og for at fremme bevægeligheden for personer mellem Rusland og EU ved at gøre det lettere at få visum. Spørgsmål som begrænsning af korruption og konsolidering af retsstatsprincippet i Rusland i overensstemmelse med internationale regler vil bidrage til at etablere stærkere kommercielle og politiske bånd, og vi afventer udviklingen på disse områder. Vi har også tillid til, at Rusland vil opføre sig som et moderne, demokratisk land.
<SPEAKER ID="184" NAME="Horst Schnellhardt" LANGUAGE="DE">
I den opdelte afstemning om punkt 17 i dette beslutningsforslag stemte jeg imod den anden del. Jeg mener, at det er uhensigtsmæssigt at fokusere på enkelte ugunstigt stillede grupper i samfundet, sådan som man gør i dette punkt. Menneskerettighederne for andre grupper, f.eks. mennesker med anderledes politiske holdninger, krænkes, og det må vi ikke tolerere. Den første del af punktet betyder for mig, at rettighederne for lesbiske, homoseksuelle, biseksuelle og transseksuelle skal beskyttes, uden at vi mister andre grupper af syne for at sikre ligebehandling.
<SPEAKER ID="184" NAME="Zbigniew Ziobro" LANGUAGE="PL">
Jeg støtter principperne i beslutningen om topmødet mellem EU og Rusland. Vi bør tale om de uløste konflikter i Moldova, Georgien og Nagorno-Karabakh. De russiske aktiviteter i disse regioner umuliggør en stabilisering af situationen og en fredelig løsning. Et andet meget vigtigt spørgsmål er energikilderne og udgifterne for EU's medlemsstater, når vi skal betale Rusland for dem. Det haster med at finde en løsning på spørgsmålet om forbud mod import af grøntsager EU til det russiske marked. I sommerperioden har dette kolossale økonomiske virkninger for producenterne.
<P>
Jeg er imidlertid ikke enig i punkt 17 i beslutningen, hvor man angriber Rusland for ikke at give bøsser og lesbiske ret til at gifte sig eller adoptere, og jeg er heller ikke enig i fordømmelsen af Rusland for at have forbudt gay pride-paraden. Det bør være det enkelte lands suveræne beslutning at indrømme sådanne rettigheder. Levevis, traditioner og modeller, som er socialt acceptable i nogle EU-medlemsstater, er fremmede for Rusland. Så EU, som respekterer de russiske kulturtraditioner, bør ikke lægge pres på Moskva i denne sag, og bør lade spørgsmålet om seksuelle mindretals rettigheder til at gifte sig og adoptere styre af den nationale lovgivning.
<SPEAKER ID="185" NAME="Sophie Auconie" LANGUAGE="FR">
Inden for de seneste par år har Europa-Parlamentet modtaget mere end 400 andragender om vildledende forretningsmetoder hos visse udgivere af erhvervsvejvisere. Disse andragender er kommet fra selvstændige erhvervsdrivende, frivillige organisationer og familievirksomheder, der er blevet ofre for vildledende erhvervsvejvisere. Da det nuværende direktiv om vildledende forretningsmetoder har vist sig at være utilstrækkeligt, stemte jeg for dette beslutningsforslag, hvori vi opfordrer Kommissionen til at fremskynde revisionen af dette direktiv, så danne vildledende forretningsmetoder ikke længere kan forekomme.
<SPEAKER ID="185" NAME="Liam Aylward" LANGUAGE="GA">
Det er ikke første gang, at Europa-Parlamentet har diskuteret spørgsmålet om vildledende erhvervsvejvisere, og problemet med vejviserne er ofte blevet taget op over for Kommissionen og medlemsstaterne. Jeg har ofte talt om dette spørgsmål i Parlamentet, og for nylig kontaktede jeg Kommissionen for at diskutere alle klagerne fra min egen valgkreds om svindelnumre med internetregistre fra andre lande. Folkene bag svindelnumrene foregiver at være rigtige vejvisere, og så fakturerer de virksomhederne - som ikke har bedt om denne tjeneste i første omgang, eller ikke var klar over, at det ikke var gratis.
<P>
Selv om vi har direktiv 2006/114/EF, gør Kommissionen og medlemsstaterne ikke nok for at hjælpe de virksomheder, der udsættes for disse svindelnumre, eller for at få afskaffet svindelnumrene fuldstændig. Jeg støtter Parlamentets beslutning, hvor man henleder opmærksomheden på dette spørgsmål, og beder igen Kommissionen om hurtigt at indføre foranstaltninger for at få afskaffet denne vildledende og destruktive praksis. EU skal beskytte sin befolkning og sine virksomheder mod dette svindelnummer, som er alt for udbredt.
<SPEAKER ID="185" NAME="Zigmantas Balčytis" LANGUAGE="LT">
Jeg stemte for dette beslutningsforslag. Europa-Parlamentet har modtaget mere end 400 andragender om udbredte vildledende forretningsmetoder blandt udgivere af erhvervsvejvisere, som har store økonomiske følger for tusindvis af hovedsagelig små virksomheder i EU. Fremgangsmåden består typisk i at snyde virksomheder og erhvervsdrivende og almennyttige virksomheder til at lade sig optage gratis i en erhvervsvejviser, selv om underskriverne senere finder ud af, at de har underskrevet en kontrakt med et gebyr. Eftersom udgiverne af erhvervsvejviserne ofte er etableret i en anden EU-medlemsstat end deres ofre, er det vanskeligt for disse at søge beskyttelse eller kompensation fra de nationale myndigheder. Selv om Kommissionen ikke kan kræve, at en enkeltperson eller en virksomhed skal gennemføre bestemmelserne i direktivet om vildledende og sammenlignende reklame, skal den som traktaternes vogter sikre, at direktivet gennemføres korrekt medlemsstaterne. Jeg glæder mig over Kommissionens opfordring til at skride ind, idet man vil kontrollere omsætningen af direktivets bestemmelser i national ret og den korrekte gennemførelse af disse og til om nødvendigt at gribe ind for at bringe de vildledende metoder til ophør.
<SPEAKER ID="185" NAME="Izaskun Bilbao Barandica" LANGUAGE="ES">
Jeg har støttet dette initiativ, idet Kommissionen skal sikre, at medlemsstaterne overholder direktiv 2006/114/EF om vildledende og sammenlignende reklame, der finder anvendelse på transaktioner mellem virksomheder. Men enten er direktivet utilstrækkeligt, eller også er det blevet gennemført forkert af medlemsstaterne. Derfor skal Kommissionen straks revidere og forbedre direktivet for at undgå denne praksis.
<SPEAKER ID="185" NAME="Mara Bizzotto" LANGUAGE="IT">
Ved at stemme for dette beslutningsforslag om vildledende forretningsmetoder blandt udgivere af erhvervsvejvisere indleder jeg en ny fase i Lega Nords langvarige kampagne til forsvar for vores iværksættere. I beslutningen fordømmer man det uforholdsmæssigt høje antal svindelnumre, der skader tusindvis af mindre virksomheder over hele EU, og fremhæver medlemsstaternes mangelfulde omsætning af direktivet fra 2006 om vildledende reklame. Med min stemme støtter jeg fuldt ud beslutningens appel til Kommissionen om, at denne skal leve op til sit ansvar og sin pligt til at undersøge de enkelte staters foranstaltninger, og at den skal forbedre den eksisterende lovgivning om beskyttelse af virksomheder.
<SPEAKER ID="186" NAME="Jan Březina" LANGUAGE="CS">
I mere end 400 andragender til Europa-Parlamentet gør man opmærksom på den udbredte vildledende forretningsmetoder, som anvendes af visse "udgivere af erhvervsvejvisere", som består i at overtale virksomheder og ligeledes almennyttige virksomheder til at lade sig optage gratis i et register kun for at opdage, at de har underskrevet en kontrakt, der også indebærer et gebyr. Men registervirksomhederne ligger ofte i en anden medlemsstat end deres ofre, hvilket gør det vanskeligt for disse at søge beskyttelse fra eller kompensation fra de nationale myndigheder.
<P>
Desværre yder direktiv 2006/114/EF om vildledende og sammenlignende reklame, der gælder transaktioner mellem virksomheder, ikke tilstrækkeligt effektiv beskyttelse, eller også er medlemsstaternes gennemførelse af det mangelfuld. Eftersom Kommissionen er forpligtet til at sørge for, at dette direktiv gennemføres korrekt af medlemsstaterne, bør den gøre status over situationen og om nødvendigt gennemføre hensigtsmæssige ændringer. Den har en særlig pligt og et særligt ansvar for at bremse den vildledende handelspraksis, som disse "registervirksomheder" anvender. Det vil være en hjælp, hvis man udarbejder en form for sort liste over de vildledende forretningsmetoder, som disse virksomheder benytter sig af.
<SPEAKER ID="187" NAME="John Bufton" LANGUAGE="EN">
Jeg stemte imod forslaget til beslutning om vildledende erhvervsvejvisere, idet Det Forenede Kongerige har sin egen lovgivning om vildledende markedsføring gennem Office of Fair Trading, der forvalter bestemmelserne om åben og ærlig handel og aftaler inden for Det Forenede Kongerige. Men sådanne bestemmelser omfatter ikke vildledende kontrakter i andre medlemsstater. Men en harmonisering af EU-lovgivningen på dette område vil undergrave den britiske kompetence på dette område og ligeledes åbne for yderligere kanaler, så EU-virksomheder kan udnytte det britiske marked, eftersom de muligvis kan omgå EU-lovgivningen. I Det Forenede Kongerige giver handelskamrene og UK Trade and Investments adgang til sikre erhvervsvejvisere og netværksmuligheder gennem programmer som Overseas Market Introduction Service, Passport to Export og endda det europæiske virksomhedsnetværk. Det er altafgørende, at disse vejvisere har forrang på det britiske marked og ikke udryddes ved at give EU-virksomheder mulighed for at oversvømme det britiske inden for rammerne af EU's handelslovgivning.
<SPEAKER ID="187" NAME="Maria Da Graça Carvalho" LANGUAGE="PT">
De vildledende forretningsmetoder, som anvendes af udgivere af erhvervsvejvisere, rammer hovedsagelig små virksomheder og har derfor store negative konsekvenser for økonomiens bæredygtighed og udvikling. Derfor og fordi dette problem konstant dukker op over hele EU, glæder jeg mig over beslutningsforslaget om at få bragt disse aktiviteter til ophør.
<SPEAKER ID="187" NAME="Proinsias De Rossa" LANGUAGE="EN">
Medlemmer af Europa-Parlamentet har modtaget mere end 400 andragender om udbredte tilfælde af vildledende forretningspraksis begået af udgivere af erhvervsvejvisere, som rammer tusindvis af hovedsagelig små virksomheder. Den vildledende forretningspraksis består typisk i at snyde virksomheder, erhvervsdrivende og almennyttige virksomheder til at lade sig optage gratis i en erhvervsvejviser, hvor de først senere opdager, at de har underskrevet en aftale, der koster penge. Udgiverne af erhvervsvejvisere er ofte etableret i en anden medlemsstat, hvilket gør det vanskeligt for ofrene at søge beskyttelse eller kompensation fra de nationale myndigheder.
<P>
Jeg støtter dette beslutningsforslag. Direktivet om vildledende og sammenlignende reklame (2006/114/EF), som gælder transaktioner mellem virksomheder, er utilstrækkeligt til at sikre effektiv klageadgang og håndhæves også utilstrækkeligt af medlemsstaterne. I beslutningen opfordres Kommissionen til at kontrollere, at medlemsstaterne har omsat direktivet korrekt og håndhæver det korrekt på nationalt plan, og til at intensivere sine aktiviteter med hensyn til at revidere og forbedre direktivet og andre former for relevant lovgivning med henblik på at bringe udgivere af erhvervsvejviseres vildledende forretningsmetoder til ophør hurtigst mulig, navnlig ved at sortliste erhvervsvejvisernes vildledende forretningsmetoder.
<SPEAKER ID="187" NAME="Diogo Feio" LANGUAGE="PT">
Vildledende reklame og urimelig handelspraksis undergraver forbrugernes tillid og er derfor til skade for det indre marked. Derfor er det vigtigt, at den europæiske lovgivning kan beskytte forbrugere og virksomheder mod denne form for praksis. Med hensyn til vildledende forretningsmetoder i erhvervsvejvisere, som er meget udbredte og har katastrofale virkninger for virksomhederne, betragter jeg det som et godt tegn, at man er i færd med at revidere den relevante lovgivning med henblik på at bringe de vildledende forretningsmetoder, der udøves af udgivere af erhvervsvejvisere, til ophør, navnlig ved at sortliste de vildledende forretningsmetoder, som benyttes af disse erhvervsvejvisere.
<SPEAKER ID="187" NAME="José Manuel Fernandes" LANGUAGE="PT">
De foreliggende forslag til beslutning indeholder en analyse af adfærden hos registervirksomheder, der ophører sig uacceptabelt, når de snyder tusindvis af borgere og virksomheder i EU. Desværre giver ikke bare direktiv 2006/114/EF om vildledende og sammenlignende reklame ikke de håbede resultater, men ofrene er navnlig ældre personer, små og mellemstore virksomheder og endda velgørende organisationer.
<P>
Der er tale om virksomheder, der er meget aggressive i deres taktik, skruppelløse hajer, hvis aktiviteter skal stoppes hurtigst muligt. Eftersom denne praksis foregår på tværs af grænserne, er det meget vanskelig at stille de ansvarlige for retten. Desuden findes der ingen sort liste over disse svigagtige virksomheder, som ellers kunne bidrage til at forhindre denne praksis, som i mellemtiden kan fortsætte med de nationale myndigheders vidende.
<P>
Den europæiske lovgivning skal beskytte de europæiske borgere. Vi må ikke lade disse virksomheder flytte straffrit fra medlemsstat til medlemsstat og endda ud af EU, hvor de udnytter princippet om fri bevægelighed for personer og varer over hele Schengen-området. Vi står med et meget relevant forslag, der fortjener min fulde støtte. Ofrene venter på praktiske resultater, og jeg håber, at Kommissionen vil træffe de nødvendige foranstaltninger for at bringe denne situation til ophør.
<SPEAKER ID="187" NAME="Ilda Figueiredo" LANGUAGE="PT">
Som nævnt i beslutningen har Europa-Parlamentet har modtaget mere end 400 andragender om udbredte vildledende forretningsmetoder blandt udgivere af erhvervsvejvisere, hvilket har haft alvorlige økonomiske konsekvenser for tusindvis af især små virksomheder i EU. Denne praksis har betydelige økonomiske følger overordnet set.
<P>
Generelt består disse vildledende forretningsmetoder i at lokke virksomheder, såvel som fagfolk og almennyttige virksomheder, til at være opført i en erhvervsvejviser gratis. Underskriverne opdager senere, at de har underskrevet en kontrakt med et gebyr. Udgivere af erhvervsvejvisere er ofte etableret i en anden medlemsstat end ofrenes, hvilket gør det vanskeligt for ofrene at søge beskyttelse og/eller kompensation fra nationale myndigheder.
<P>
Udvalget for Andragender beklager, at direktiv 2006/114/EF om vildledende og sammenlignende reklame, som er gældende for transaktioner mellem virksomheder, tilsyneladende ikke indeholder en effektiv løsning på problemet eller ikke håndhæves korrekt af medlemsstaterne.
<P>
I den vedtagne beslutning opfordrer Europa-Parlamentet Kommissionen til at analysere problemet og arbejde for en løsning, og denne opfordring har fået vores støtte.
<SPEAKER ID="187" NAME="Monika Flašíková Beňová" LANGUAGE="SK">
Disse registervirksomheder er tydeligvis ikke bare svigagtige og vildledende. De er også svindlere, fordi alle, der snyder enkeltmandsvirksomheder og virksomheder ind i deres register, alene for egen vindings skyld, er uredelige. Disse registervirksomheder driver helt klart også ulovlig virksomhed i henhold til direktivet om vildledende og sammenlignende reklame. Men jeg mener ikke, at vi skal indføre ny lovgivning. Vi skal forsøge at omsætte lovgivningen i praksis så hurtigt og effektivt som muligt og skabe forhold, så de ofte små familievirksomheder ved, hvordan de kan forsvare sig effektivt rent juridisk.
<SPEAKER ID="187" NAME="Pat the Cope Gallagher" LANGUAGE="GA">
Jeg kan forstå, at Europa-Parlamentet har modtaget mere end 400 andragender vedrørende misbrug af erhvervsvejvisere. Der sker normalt det, at en virksomhed lader sig indskrive i et register for at få sit virksomhedsnavn optaget, idet den tror, at den ikke skal betale et gebyr. Først senere finder virksomheden ud af, at den skal betale en afgift. Jeg bakker fuldt ud op om dette beslutningsforslag, hvori Kommissionen opfordres til at gennemføre direktivet om vildledende og sammenlignende reklame korrekt.
<SPEAKER ID="187" NAME="Louis Grech" LANGUAGE="EN">
Det er vigtigt med en korrekt gennemførelse og håndhævelse af direktivet om vildledende og sammenlignende reklame for at beskytte små og sårbare organisationer og virksomheder mod urimelig, vildledende eller aggressiv markedsføring. Selv om direktivet dækker vildledende reklame mellem virksomheder, skal det i bredere forstand beskytte forbrugernes interesser, samt sikre, at det indre marked fungerer korrekt og kan skabe betydelige forbedringer af borgernes hverdag. Jeg har set nogle forbedringer, men jeg mener stadig, at der skal gøres meget for at standse urimelige og vildledende forretningsmetoder. Virksomheder i Europa er stadig ofre for vildledende adfærd og misbrug, der fører til betydelige økonomiske tab for især mindre virksomheder og nystartede virksomheder. På grund af den mangelfulde omsætning af direktivet er jeg bange for, at der stadig kun er begrænset konsekvens fra den ene medlemsstat til den anden hvad angår reguleringen af denne urimelige praksis. Hvis situationen ikke bliver bedre, er der behov for yderligere foranstaltninger. Der er behov for tættere samarbejde og koordinering mellem Kommissionen og medlemsstaterne for at sikre en bedre gennemførelse og håndhævelse af direktivet. Der er også behov for bedre formidling af information og uddannelse, især til mindre virksomheder og embedsmænd. Der er behov for fleksible regler vedrørende sanktioner, klager og erstatningsmekanismer for at tilpasse sig de ændrede markedsbetingelser og den nye markedspraksis.
<SPEAKER ID="187" NAME="Małgorzata Handzlik" LANGUAGE="PL">
Med vedtagelsen af dagens beslutning har Europa-Parlamentet endnu en gang opfordret til beskyttelse af små og mellemstore virksomheder. Det bliver en stadig mere udbredt praksis, at virksomheder tilbydes optagelse i en erhvervsvejviser og gives det falske indtryk, at der er tale om en gratis tjeneste. Men i virkeligheden viser det sig, at virksomheden har forpligtet sig til at betale et fast beløb i en vis periode. Denne form for praksis har medført, at virksomheder har klaget til Europa-Parlamentet. Derfor ønsker vi også, at Kommissionen kontrollerer, hvordan medlemsstaterne har gennemført bestemmelserne i direktiv 2006/114/EF om vildledende og sammenlignende reklame. Europa-Parlamentet kræver også, at spørgsmålet om vildledende erhvervsvejvisere skal være en del af revisionen af dette direktiv. I den beslutning, vi har vedtaget i dag, vender vi også tilbage til et forslag, der allerede blev fremsat i den beslutning, som Parlamentet vedtog i 2008 om det samme emne, nemlig tanken om at oprette en sort liste over den urimelige praksis, der benyttes af udgiverne af erhvervsvejvisere. Jeg håber, at Kommissionen ikke vil tøve med at tage de nødvendige skridt for at beskytte små og mellemstore virksomheder mod disse former for urimelig praksis.
<SPEAKER ID="187" NAME="Juozas Imbrasas" LANGUAGE="LT">
Jeg glædede mig over dette dokument, fordi Parlamentet har modtaget mere end 400 andragender om udbredte vildledende forretningsmetoder blandt udgivere af erhvervsvejvisere, hvilket har haft alvorlige økonomiske konsekvenser for tusindvis af især små virksomheder i EU, og Parlamentet modtager fortsat andragender og klager om udgivere af erhvervsvejvisere. De omtalte vildledende forretningsmetoder består typisk i at lokke virksomheder såvel som fagfolk og almennyttige virksomheder til at lade sig optage gratis i en erhvervsvejviser, men underskriverne opdager senere, at de har underskrevet en kontrakt med et gebyr. Udgivere af erhvervsvejvisere er ofte etableret i en anden medlemsstat end ofrenes, hvilket gør det vanskeligt for ofrene at søge beskyttelse og/eller kompensation fra nationale myndigheder. Kommissionen opfordres til at fremskynde sine aktiviteter med hensyn til revision og forbedring af direktiv 2006/114/EF og anden relevant lovgivning med henblik på hurtigst muligt at sætte en stopper for erhvervsvejviseres vildledende forretningsmetoder, bl.a. ved specifikt at sortliste vildledende forretningsmetoder i forbindelse med erhvervsvejvisere.
<SPEAKER ID="188" NAME="David Martin" LANGUAGE="EN">
Jeg stemte for dette beslutningsforslag, hvor Kommissionen opfordres til at fremskynde sine aktiviteter med hensyn til revision og forbedring af direktivet og anden relevant lovgivning med henblik på hurtigst muligt at sætte en stopper for erhvervsvejviseres vildledende forretningsmetoder, bl.a. ved specifikt at sortliste vildledende forretningsmetoder i forbindelse med erhvervsvejvisere.
<SPEAKER ID="189" NAME="Jiří Maštálka" LANGUAGE="CS">
Forslaget til beslutning blev fremsat som reaktion på mundtlig forespørgsel B7-0315/2011 om vildledende erhvervsvejvisere er ganske vist kort og omfatter to områder, der kræver konstant opmærksomhed. Det første område er støtte til små og mellemstore virksomheder fra EU's organer og institutioner i forbindelse med beskyttelse mod vildledende forretningspraksis. Det andet område er beskyttelse af konkurrencen ved at forhindre udbredt urimelig konkurrence, som omfatter vildledende og sammenlignende reklame. Vi bør glæde os over Kommissionens bestræbelser, som i denne beslutning opfordres til ikke bare at revidere og forbedre direktiv 2006/114/EF om vildledende og sammenlignende reklame, men også til at træffe afhjælpende foranstaltninger over for EU-medlemsstaternes sporadiske håndhævelse af dette direktiv.
<SPEAKER ID="189" NAME="Nuno Melo" LANGUAGE="PT">
Vildledende reklame og uærlige forretningsmetoder skader det indre marked. Derfor skal vi lovgive for at beskytte forbrugere og virksomheder mod disse metoder.
<SPEAKER ID="189" NAME="Alexander Mirsky" AFFILIATION="S&amp;D">
skriftlig. - (EN) Europa-Parlamentet har modtaget mere end 400 andragender om udbredte vildledende forretningsmetoder blandt udgivere af erhvervsvejvisere, hvilket har haft alvorlige økonomiske konsekvenser for tusindvis af især små virksomheder i EU. Parlamentet modtager fortsat andragender og klager om udgivere af erhvervsvejvisere. De omtalte vildledende forretningsmetoder typisk består i at lokke virksomheder, såvel som fagfolk og almennyttige virksomheder, til at være opført i en erhvervsvejviser gratis. Underskriverne opdager senere, at de har underskrevet en kontrakt med et gebyr. Udgiverne af erhvervsvejvisere ofte er etableret i en anden medlemsstat end ofrenes, hvilket gør det vanskeligt for ofrene at søge beskyttelse og/eller kompensation fra nationale myndigheder. Europa-Parlamentet opfordrer Kommissionen til at fremskynde sine aktiviteter med hensyn til revision og forbedring af direktiv 2006/114/EF og anden relevant lovgivning med henblik på hurtigst muligt at sætte en stopper for erhvervsvejviseres vildledende forretningsmetoder, bl.a. ved specifikt at sortliste vildledende forretningsmetoder i forbindelse med erhvervsvejvisere. Jeg er helt enig, og jeg stemte for.
<SPEAKER ID="189" NAME="Andreas Mölzer" LANGUAGE="DE">
I de senere år har der desværre været en stigende tendens til vildledende forretningsmetoder og vildledende reklame. Tidligere var det normalt forbrugerne, der var ofre for disse svindelnumre, men nu er den svigagtige praksis ved at brede sig til erhvervslivet. Problemet er, at disse svigagtige aktiviteter normalt foregår hen over landegrænserne, hvilket gør det vanskeligere at anholde og retsforfølge forbryderne. Nogle af virksomhederne skifter konstant navn og postboksadresse, og dette gør det også vanskeligt at anholde de mennesker, der sidder og trækker i trådene. Derfor er det vigtigt for os at lukke smuthullerne på dette område, så vi kan gribe mere effektivt ind over for svindelen. Men foranstaltningerne bør ikke kun være rettet mod erhvervslivet og ikke kun som i det særlige tilfælde her mod registervirksomhedernes vildledende forretningsmetoder. Der skal også gribes ind over for de forskellige former for svig, der er rettet mod forbrugerne. Jeg opfatter dette andragende som et skridt i den rigtige retning, der bør efterfølges af yderligere foranstaltninger, og derfor stemte jeg for det.
<SPEAKER ID="189" NAME="Rolandas Paksas" LANGUAGE="LT">
Jeg hilser dette beslutningsforslag velkommen, fordi vi skal tilskynde til ærlige forretningsmetoder og bremse udbredelsen af vildledende forretningsmetoder. For at opnå dette skal vi indføre effektiv adgang til kompensation. I øjeblikket udsættes de fleste virksomheder, navnlig små og mellemstore virksomheder for betydelige økonomiske tab som følge af sådanne vildledende aktiviteter. Virksomhederne får vildledende forretningstilbud og lokkes ind i uønskede kontrakter om annoncering i erhvervsvejvisere. I dette tilfælde kan de nationale myndigheder ikke yde tilstrækkelig beskyttelse eller godtgørelse, fordi udbyderne af erhvervsvejvisere ofte er etableret i en anden medlemsstat end de berørte virksomheder. Dette giver udgiverne af erhvervsvejvisere mulighed for uhindret at misbruge den nuværende situation. For at bremse disse vildledende aktiviteter hurtigst muligt skal Kommissionen udarbejde en sort liste over erhvervsvejviseres vildledende forretningsmetoder og vedtage relevant lovgivning, idet man navnlig fokuserer på bestemmelserne i direktivet om vildledende og sammenlignende reklame og gennemførelsen af disse. Jeg mener, at vi skal skabe de rette betingelser for samarbejde mellem medlemsstaternes nationale myndigheder, som vil lette gennemførelsen af administrative eller juridiske foranstaltninger på tværs af grænserne. EU skal gennemføre disse foranstaltninger, således at det indre marked kan fungere normalt, for at sikre forbrugerne beskyttelse, og så de erhvervsdrivende kan benytte sig af ærlige forretningsmetoder.
<SPEAKER ID="189" NAME="Justas Vincas Paleckis" LANGUAGE="EN">
Jeg stemte for dette beslutningsforslag, fordi man heri klart fremhæver den aktuelle situation med vildledende forretningsmetoder, som strider mod EU-lovgivningen, og at svindelens internationale dimension gør det vanskeligt for ofrene at retsforfølge og bekæmpe svindlerne. Jeg mener, at sårbare små virksomheder og erhvervsdrivende skal beskyttes mod vildledende erhvervsvejvisere, og at Europa-Parlamentet og EU som helhed skal vise, at den europæiske lovgivning skal følges og overholdes af alle. Derfor støtter jeg dette beslutningsforslag fuldt ud, idet Kommissionen opfordres til proaktivt at kontrollere medlemsstaternes gennemførelse, anvendelse og nationale håndhævelse af direktiv 2006/114/EF og til at træffe afhjælpende foranstaltninger, hvor det er påkrævet. Kommissionen bør også fremskynde sine aktiviteter med hensyn til revision og forbedring af direktivet og anden relevant lovgivning med henblik på hurtigst muligt at sætte en stopper for erhvervsvejviseres vildledende forretningsmetoder.
<SPEAKER ID="189" NAME="Maria do Céu Patrão Neves" LANGUAGE="PT">
I Europa-Parlamentets beslutning af 9. juni 2011 om vildledende erhvervsvejvisere gøres Kommissionen opmærksom på behovet for, at den fremskynder sine aktiviteter med hensyn til revision og forbedring af direktivet og anden relevant lovgivning med henblik på hurtigst muligt at sætte en stopper for erhvervsvejviseres vildledende forretningsmetoder, bl.a. ved specifikt at sortliste vildledende forretningsmetoder i forbindelse med erhvervsvejvisere.
<SPEAKER ID="189" NAME="Paulo Rangel" LANGUAGE="PT">
Ifølge ordføreren har Parlamentet modtaget mere end 400 andragender om vildledende forretningsmetoder. Denne praksis truer det indre markeds korrekte funktion, for det første fordi forbrugernes tillid er nødvendig for at sikre, at økonomien fungerer korrekt, og endnu vigtigere, fordi denne praksis bør forbydes. Spørgsmålet er så vigtigt, at EU allerede har gennemført lovgivningsinitiativer. Men i lyset af de resultater, vi har nu, skal Kommissionen opfordres til at kontrollere gennemførelsen af direktiv 2006/114/EF og samtidig afprøve grænserne med henblik på at forbedre det.
<SPEAKER ID="189" NAME="Raül Romeva i Rueda" LANGUAGE="EN">
Europa-Parlamentet 1. beklager, at direktiv 2006/114/EF om vildledende og sammenlignende reklame, som er gældende for transaktioner mellem virksomheder, tilsyneladende ikke indeholder en effektiv løsning på problemet eller ikke håndhæves korrekt af medlemsstaterne, minder om, at Kommissionen, selv om den ikke har beføjelser til at håndhæve direktivet direkte over for privatpersoner eller virksomheder, er forpligtet til at sikre, at direktivet er gennemført korrekt i medlemsstaterne og opfordrer Kommissionen til proaktivt at kontrollere medlemsstaternes gennemførelse, anvendelse og nationale håndhævelse af direktiv 2006/114/EF og træffe afhjælpende foranstaltninger, hvor det er påkrævet.
<SPEAKER ID="190" NAME="Peter Skinner" LANGUAGE="EN">
Jeg stemte for dette beslutningsforslag som led i en fornuftig reaktion fra de europæiske politikere fra 27 lande over for disse vildledende forretningsmetoder. Alt for længe har virksomheder, navnlig i min region i det sydøstlige England, været mål for denne skruppelløse praksis. Mine vælgere har fortalt mig, at de er blevet opfordret til at reklamere gratis for deres virksomhed kun for at modtage en stor faktura med trusler om en retssag ikke længe efter. Denne praksis udspringer fra Spanien, men kan også forekomme andre steder. De lokale myndigheder i Spanien bør gøre langt mere for at gå i kødet på disse svindlere og retsforfølge dem, der er engageret i disse vildledende forretningsmetoder.
<SPEAKER ID="190" NAME="Rafał Trzaskowski" LANGUAGE="PL">
Antallet af klager, som Parlamentet har modtaget vedrørende vildledende erhvervsvejvisere, og det forhold, at de ofte er grænseoverskridende, viser, at der er behov for at forbedre EU-forordningerne på dette område.
<SPEAKER ID="190" NAME="Angelika Werthmann" LANGUAGE="DE">
Jeg stemte for beslutningsforslaget og dets opfordring om at forbedre den juridiske situation. Men i mellemtiden skal der gribes ind for at forhindre, at antallet af berørte virksomheder bliver endnu større. Der er behov for en strategisk informationskampagne for at trække tæppet væk under disse svindlere. Det er vigtigt at undersøge tilbud om optagelse i registre meget grundigt og omhyggeligt, især hvis man påstår, at de er gratis.
