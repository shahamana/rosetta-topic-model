<CHAPTER ID="1">
<SPEAKER ID="1" LANGUAGE="" NAME="" AFFILIATION="Formand">
<P>
(1) 
<SPEAKER ID="2" LANGUAGE="" NAME="Formanden." AFFILIATION="">
<P>
   - Næste punkt på dagsordenen er fortsættelsen af redegørelsen af den udpegede formand for Kommissionen. 
<SPEAKER ID="3" LANGUAGE="DE" NAME="Nassauer (PPE-DE )." AFFILIATION="">
<P>
   - Hr. formand, mine damer og herrer, Europa-Parlamentet skal spille en ny rolle i denne valgperiode. Det er også indeholdt i udkastet til forfatningstraktat. Generelt siger man, at Parlamentet vil få flere rettigheder takket være denne traktat. Ved en nærmere betragtning ser man, at Parlamentet kun kommer til at spille sin rolle, hvis det arbejder på grundlag af et absolut flertal blandt medlemmerne. Det gælder frem for alt for lovgivningsarbejdet. Kun hvis Parlamentet handler med absolut flertal, kan det spille sin rolle i magttrekanten mellem Kommissionen og Rådet. Det er den forfatningspolitiske virkelighed, der aftegner sig her i Parlamentet. Og det skal der drages politiske konklusioner af.
<P>
Tidligere er Parlamentet alt for ofte blevet pulveriseret mellem Rådet og Kommissionen, fordi der ikke var faste flertal, og fordi både Rådet og Kommissionen hver især kunne spille Parlamentet ud mod den pågældende anden part. Derfor er vi overbevist om, at vi må gøre os bestræbelser på at bringe Parlamentet i stilling og i en ansvarsfuld position. Det forudsætter, at man samarbejder politisk i Europa-Parlamentet. Hvis man ser på flertalsforholdene, så kommer man ikke uden om, at også de to store grupper tænker over, om og i givet fald på hvilke områder de kan samarbejde. For kun på den måde er der rent antalsmæssigt mulighed for at opnå flertal her i Europa-Parlamentet. Og derfor opstår der det usædvanlige billede, at partier, der i deres hjemlige, nationale virkelighed helt og aldeles er naturlige antipoder - socialdemokrater på den ene side og kristdemokrater og konservative på den anden side - her gør forsøg på at samarbejde på visse punkter, hvilket i mange tilfælde møder mistillid i hjemlandet.
<P>
Men, mine damer og herrer, her spiller det politiske klaver anderledes. Jeg mener ikke, vi skal kigge på vores egne regler for beslutningstagning under den nationale lup. Vi burde have tilstrækkelig selvbevidsthed til at understrege, at der træffes politiske belutninger på en anden måde her end i den nationale, lokale virkelighed i nationalstaten. Derfor plæderer vi for, at vi skal forsøge at etablere nogle faste flertal, fordi det er den eneste måde, Parlamentet kan spille en rolle i magttrekanten mellem Kommissionen og Rådet.
<SPEAKER ID="4" LANGUAGE="" NAME="Rasmussen, Poul Nyrup (PSE )." AFFILIATION="">
<P>
   - Hr. formand, mine damer og herrer, hr. Barroso, som formand for de europæiske socialdemokrater og socialister må jeg sige én ting til Dem i dag. Den afstemning, vi skal have om få timer, er for os i De Europæiske Socialdemokraters Gruppe ikke en tilfældighed. Det er ikke en impulsiv handling. Det er resultatet af en omhyggeligt planlagt høring, hvor vi har stillet Dem, hr. Barroso, en række meget konkrete spørgsmål, som er af fuldstændig afgørende betydning for socialdemokratiske befolkninger i hele Europa.
<P>
Vi er gået tæt på Dem. Vi har stillet Dem skarpe spørgsmål, fordi vi mener det alvorligt, hvad vi er gået til valg på op til det europæiske parlamentsvalg her i juni måned.
<P>
Hr. Barroso, vi har lyttet med stor omhu til, hvad De har sagt til os. Vi har noteret os Deres svar, og jeg må i dag konstatere, at De har brugt de rigtige ord. De har sagt de ord, som vi gerne vil høre, men selv om de rigtige ord om solidaritet, fremskridt og tryghed er vigtige, er de ord er ikke nok. De ord må følges af praktisk og konkret politisk indhold, praktisk og konkret politisk retning og praktiske og konkrete politisk forpligtende programmer, som folkene i hvert af de europæiske lande kan bruge i deres hverdag.
<P>
Hr. Barroso, det handler om flere og bedre jobs, det handler om et samarbejde i Europa, der forstærker den sociale tryghed, som folk føler sig truet på, det handler i international sammenhæng om et samarbejde, der forener den økonomiske effektivitet med social tryghed og flere jobs. Ikke først det ene og så det andet, men begge dele samtidig i det samme rum.
<P>
Hr. Barroso, i praksis har De som statsminister i Portugal ført den modsatte politik af det, der er fundamentalt for os i det socialdemokratiske socialistiske parti. Derfor spørger vi Dem endnu en gang i dag: Vil De, hr. Barroso, for det første forpligte Dem til at reformere, og jeg understreger, reformere vækst- og stabilitetspagten, så vi får flere og bedre jobs? Vil De for det andet virkelig, hr. Barroso, i dag forpligte Dem til at gennemføre de mål, vi satte os og besluttede os til for fire år siden i Lissabon om fremgang i beskæftigelsen, bedre social tryghed, uddannelse og ligebehandling mellem mænd og kvinder? Vil De for det tredje virkelig sikre, at udvidelsen af Europa bliver en realitet for mennesker i deres hverdag?
<P>
Hr. Barroso, vi har markedet. Vi har ikke politikken. De har ikke hidtil givet os klare svar. Vi er spændt på at høre, om vi får dem i dag. 
<SPEAKER ID="5" LANGUAGE="ES" NAME="Ortuondo Larrea (ALDE )." AFFILIATION="">
<P>
   - Hr. formand, hr. Barroso, først vil jeg gerne ønske Dem tillykke med Deres udpegelse til posten som Kommissionens kommende formand, og jeg vil ligeledes komme med et par kommentarer til tre punkter, som efter min mening er vigtige. Det drejer sig for det første om Kommissionens rolle og udpegelsen af dens formand, for det andet om den fælles udenrigs- og sikkerhedspolitik og for det tredje om mangfoldighed, subsidiaritet og fælles suverænitet i EU.
<P>
For det første er der Kommissionens rolle og udpegelsen af dens formand. Som situationen er nu, er De blevet udpeget af regeringscheferne, nemlig Det Europæiske Råd, og det er Europa-Parlamentets opgave at godkende Deres udpegelse, som til sidst bliver ratificeret - sammen med udpegelsen af de andre medlemmer af Kommissionen - af medlemsstaternes regeringer. Med den nye forfatningstraktat, der træder i kraft i løbet af de fem år, som Deres kommende embedsperiode varer, og som Parlamentets valgperiode varer, vil spørgsmålet ændre sig, og det bliver Det Europæiske Råd, som under hensyntagen til valgresultatet foreslår Parlamentet den kandidat, der skal vælges til formand for Kommissionen, og som herefter bliver valgt af Europa-Parlamentet. Det er efter min mening et fremskridt, selv om jeg endnu ikke betragter det som et afgørende skridt. Jeg vil gerne spørge Dem, hr. Barroso, om De er af den opfattelse, at Kommissionen med den nye forfatningstraktat virkelig bliver en egentlig regering for EU, at borgerne - når de stemmer ved valget til Europa-Parlamentet - virkelig vil føle, at deres stemme er afgørende, og at de med deres stemme vælger en formand, som regerer EU i de kommende år. Vi har haft nogle yderst negative erfaringer, eftersom valgdeltagelsen var meget lav. Det skyldes efter min mening, at borgerne ikke har følt, at de kunne opnå dette med deres stemme.
<P>
For det andet var De vært for det møde på Azorerne, hvor invasionen og krigen i Irak blev besluttet. Jeg vil gerne spørge Dem, om De, hvis der skulle opstå en lignende situation, i Deres nye stilling ville tillade enkelte EU-medlemsstater at træffe en lignende beslutning uden først at have hørt Rådet, og uden at der først var fastlagt en fælles holdning blandt alle EU-medlemsstaterne.
<P>
Og for det tredje vil jeg med hensyn til mangfoldigheden sige, at man i forfatningstraktaten taler om EU-institutionernes beføjelser og om de nationale institutioners beføjelser. Man taler om EU's enebeføjelser og om fælles beføjelser, men der er en reel mangfoldighed i EU, som man ikke har taget højde for, nemlig de statsløse nationer og de konstitutionelle regioner, der har beføjelser, som landenes centrale regeringer ikke kan træffe beslutning om. Hvad agter De at gøre i Deres embedsperiode for reelt at integrere EU's sande kulturelle og institutionelle mangfoldighed i EU? 
<SPEAKER ID="6" LANGUAGE="IT" NAME="Frassoni (Verts/ALE )." AFFILIATION="Parlamentsmedlemmerne fra De Grønne rejste sig">
<P>
   - Hr. udpegede formand, som De ved, har min gruppe besluttet ikke at støtte Deres kandidatur. Vi frygter, at De bliver Rådets mand, og at Rådet på en måde har placeret Dem der for at svække Kommissionen. Det bliver op til Dem at bevise, at vi tager fejl, og vi vil uden videre være rede til at indrømme, at vi har taget fejl.
<P>
Jeg vil gerne benytte lejligheden til at understrege tre spørgsmål, som vi i høj grad vil følge op på, hvis De bliver valgt. De sagde, at det er to forskellige ting at være portugisisk premierminister og kommissionsformand. Da De var portugisisk premierminister, udtalte De, at hvis der er krig mellem Saddam Hussein og USA, er det klart, at man er nødt til at være på USA's side.
<SPEAKER ID="7" LANGUAGE="" NAME="Formanden." AFFILIATION="">
<P>
   - Jeg må bede Dem om at sætte Dem, så mødet kan fortsætte på normal vis. 
<SPEAKER ID="8" LANGUAGE="IT" NAME="Frassoni (Verts/ALE )." AFFILIATION="big brother">
<P>
   - Hr. formand, jeg kommer straks til det punkt, som er årsagen til denne demonstration, der er meget vigtig for os. Efter min mening har parlamentsmedlemmerne ret til at vide - selv om de fleste af dem sikkert allerede ved det - hvorfor vi har valgt denne synlige tilkendegivelse over for hr. Barroso.
<P>
I øjeblikket er der ni regeringer i Rådet, som går ind for at give tilladelse til indførslen af nye gmo'er i EU. Ni regeringer er imod, og syv er hverken for eller imod. Det betyder, at Rådet ikke er i stand til at fastlægge nogen holdning. 80 % af befolkningen er modstandere af gmo. Til trods for dette har den nuværende Kommission besluttet at bruge sine beføjelser til systematisk at tillade nye gmo'er, hvilket har uoverskuelige konsekvenser for kvaliteten af vores produkter og for det europæiske landbrug.
<P>
Hr. formandskandidat Barroso, dette er efter vores opfattelse en meget alvorlig fejl. Desuden mener den nuværende miljøkommissær, at det ikke er nødvendigt at mærke frø, der har en gmo-forureningsgrad på under 0,5 %. Det er i strid med Europa-Parlamentets holdning, som blev vedtaget med et meget stort flertal i slutningen af sidste valgperiode. Om nogle år vil alle økologiske og ikke-økologiske afgrøder således være forurenet med gmo.
<P>
Jeg ved udmærket, at De ikke bryder Dem om dette emne. Det sagde De helt klart til os under vores møde, hvor De til dels gemte Dem bag de noter, som Kommissionen og dens tjenestegrene havde udarbejdet til Dem. Hvis De bliver valgt, opfordrer vi Dem dog i høj grad til at se nærmere på dette spørgsmål, og til at være modig og åbensindet nok til at ændre den nuværende Kommissions holdning. Vi beder Dem om ikke at være underlagt de multinationale lobbyer og USA's , for i disse spørgsmål er det USA's , som ønsker at bestemme.
<P>
Hr. udpegede formand, tillad mig at vende tilbage til det spørgsmål, som jeg talte om før, nemlig krigen i Irak. Jeg vil bede Dem om også at komme ind på fremtiden i Deres svar. Da De besøgte os, holdt De desværre stadig fast ved Deres udtalelse som portugisisk premierminister, nemlig at denne krig bør støttes. Derfor vil jeg gerne spørge Dem - også med hensyn til det forhold, som Kommissionen skal have til USA - hvilken politisk indfaldsvinkel De påtænker at anlægge som kommende kommissionsformand i deres forhold til USA.
<P>
Som det er nu, har vi i EU en selvstændig holdning til en række emner, og jeg kunne godt tænke mig at vide, hvordan De agter at handle på det udenrigspolitiske område, men også når det gælder de spørgsmål, hvor vi har et andet synspunkt, nemlig Guantánamo, WTO og Kyoto, for Deres svar har været lidt uklare og har i højere grad været svar fra en portugisisk premierminister end fra en kommende kommissionsformand.
<SPEAKER ID="9" LANGUAGE="CS" NAME="Ransdorf (GUE/NGL )." AFFILIATION="Den gode soldat Svejk">
<P>
   - Mine damer og herrer, man vil aldrig kunne gennemføre nogen ændring uden en konstant og åben dialog med de mennesker, som berøres af denne ændring. Vores absurde erfaringer med magtudøvelse i Centraleuropa er blevet beskrevet i både Haseks novelle og i Robert Musils . Det hele begyndte med det habsburgske monarki, som på flere måder lignede EU i dag. Under kejser Franz Josef I's fredelige 70-årige styre blev der oprettet et udvalg, som skulle finde en god idé for monarkiet. Krigen brød ud, og kejseren døde, men udvalget fortsatte sit arbejde. Det fortsatte med at lede efter en god idé og ignorerede hele nationers synspunkter. Situationen har også ændret sig for os. Det gamle EU eksisterer ikke længere, og det nye EU er nødt til at være meget mere fleksibelt, omkostningseffektivt og gennemsigtigt for de europæiske borgere. Jeg frygter dog, at Kommissionen hidtil har opført sig - og stadig vil opføre sig - præcis ligesom det udvalg, der blev oprettet for at forherlige Franz Josef I's fredelige 70-årige styre.
<P>
Karel Capek sagde om den moderne æra, at målet er blevet erstattet af midlerne. Vi bekymrer os om procedurer og tager os af bagateller, men det endelige mål forbigår vores opmærksomhed. Jeg vil gerne stille den udpegede formand et spørgsmål. Hvordan vil det nye EU adskille sig fra det gamle EU? Hvilke nye slags høringer med offentligheden agter Kommissionen at indføre? Til sidst vil jeg gerne spørge Dem, hr. Barroso, hvad Deres gode idé for det nye Europa er? 
<SPEAKER ID="10" LANGUAGE="FR" NAME="De Villiers (IND/DEM )." AFFILIATION="">
<P>
   - Hr. formand, mine damer og herrer, jeg vil gerne her i mødesalen give udtryk for en anderledes holdning.
<P>
Gruppen for Selvstændighed og Demokrati afviser selve princippet bag dette system, som er en direkte kopi af det system, der anvendes i stater, hvilket medfører, at formanden for Kommissionen skal udnævnes, som om han var regeringschef. Kopieringen af dette system skyldes, at de europæiske institutioner fungerer på samme måde som stater, som om vi alle havde et udtrykt ønske om med denne procedure lidt efter lidt at nå frem til at blive en stat.
<P>
Vi afviser systemet, for vi mener ikke, at Kommissionen skal være andet end en simpel administrativ forsamling. Vi afviser selv princippet bag denne udnævnelse, ligesom vi også afviser programmet for den kommende Kommission, særlig de to målsætninger om Tyrkiets indtrædelse i EU og vedtagelsen af en kommende forfatning for en føderal superstat. Jeg vil gerne benytte lejligheden til at sige, at der findes en forbindelse mellem Tyrkiets indtrædelse og den kommende forfatning, som slår fast, at magt og indflydelse afhænger af befolkningstallet.
<P>
Af alle disse årsager, som vedrører systemet, selve princippet og programmet for den nye Kommission, stemmer vores gruppe mod udnævnelsen af hr. Barroso.
<SPEAKER ID="11" LANGUAGE="PL" NAME="Libicki (UEN )." AFFILIATION="">
<P>
   - Hr. formand, mine damer og herrer, for et blot et par måneder siden fandt der en større udvidelse af EU sted. For de nye medlemmer af EU bliver hr. Barrosos embedsperiode den første fulde embedsperiode for en kommissionsformand. Det er en vigtig begivenhed. Vores gruppeleder, fru Muscardini, har allerede udtalt, at hr. Barroso kan regne med vores fulde støtte. Jeg vil forsikre hr. Barroso for, at han også kan regne med fuld støtte fra mit parti i mit hjemland Polen, Sandheds- og Retfærdighedspartiet. Det er via dette parti, at jeg er blevet valgt ind i denne høje forsamling.
<P>
Den første udfordring, som hr. Barroso kommer til at stå over for, er at konsolidere det nye Europa med 25 medlemsstater. Det bliver det første problem, som han skal tackle. Han bliver naturligvis ligeledes nødt til at sikre, at den næste gruppe af kandidatlande er klar til optagelse. Derfor er det nødvendigt at prioritere en økonomisk konsolidering og en udjævning af forskellene mellem landene i det såkaldte gamle EU og det nye EU.
<P>
Dette leder tankerne hen på to spørgsmål af afgørende vigtighed. Det første er, at de frie markedsprincipper stadig skal respekteres. Det betyder, at lande, der netop er blevet optaget i EU, ikke må underkastes et politisk eller reelt pres for at ændre deres beskatningssystemer. Det ville være uacceptabelt, når de eksisterende systemer kan skabe bedre forhold for deres økonomier end de højere skatter, der opkræves i de gamle EU-lande.
<P>
Det andet økonomiske spørgsmål er budgettet. Vi mener ikke, at der bør skæres i budgettet. Grunden til dette er, at efter at have bevilget midler til standardbudgetudgifterne ville de tilbageblivende midler til støtte til de nyoptagne lande være utilstrækkelige.
<P>
I går var jeg inde på de bekymringer, som man har givet udtryk for med hensyn til forfatningen. Der er ingen tvivl om, at de repræsenterer en yderligere udfordring for den næste kommissionsformand. Til sidst vil jeg blot minde Parlamentet om Montesquieus udtalelse om, at respekten for lokal lovgivning og traditioner er nødvendig for, at et centraliseret organ kan fungere effektivt. Lad os sige ja til gensidig støtte og nej til centralisering. 
<SPEAKER ID="12" LANGUAGE="SK" NAME="Baco (NI )." AFFILIATION="">
<P>
   - Hr. formand, på vegne af de uafhængige slovakiske medlemmer af folkepartiet HZDS kan jeg forsikre hr. Barroso for, at vi som realister støtter hans udviklingsplaner, navnlig når det gælder videnskab, forskning og uddannelse. En begrænsende faktor for EU's fremgang er dog rationaliseringen af den fælles landbrugspolitik, som er et særdeles udfordrende område set ud fra et budgetmæssigt synspunkt.
<P>
Den nuværende fælles landbrugspolitik og reformerne af den er desværre kun fælles af navn, eftersom man med den fælles landbrugspolitik f.eks. giver støtte til de oprindelige EU-lande i form af direkte betalinger, der er mange gange større end dem, som de nye medlemsstater får. Som et resultat heraf tegner produkter fra de 15 oprindelige medlemsstater sig for op til en tredjedel af markedet for fødevarer i de nye medlemsstater, selv om de nye medlemsstater indtil for kort tid siden var nettoeksportører af fødevarer. Ved at fremme lavere aktivitets- og produktionsniveauer gør denne fælles landbrugspolitik vores alle sammens udsigter betydeligt ringere, når det gælder om at forblive konkurrencedygtig i forhold til tredjelandene.
<P>
Navnlig USA's nye landbrugspolitik er fokuseret på udvikling og ekspansion på en næsten aggressiv måde. Samtidig fremstiller USA allerede fødevarer med halvt så store omkostninger. Efter det næste WTO-møde kommer vi til at stå betydeligt værre. Derfor er vi rede til, hr. Barroso, at støtte en form for landbrugspolitik, som ikke skaber administrative kampe inden for EU, men i stedet giver os mulighed for at koncentrere os om at fremstille fødevarer til konkurrencedygtige priser, nemlig vores egen fælles EU-fødevarer. 
<SPEAKER ID="13" LANGUAGE="PL" NAME="Saryusz-Wolski (PPE-DE )." AFFILIATION=".">
<P>
   - Hr. formand, på vegne af de polske medlemmer af Gruppen for Det Europæiske Folkeparti (Kristelige Demokrater) og De Europæiske Demokrater vil jeg gerne give udtryk for vores høje agtelse for Dem. Den tale, som De holdt i går, og Deres henvendelse til vores gruppe, Det Europæiske Folkeparti, gør os ikke i tvivl om, at De er i stand til at sikre den stærke ledelse, der er brug for. Set ud fra de nye medlemsstaters synspunkt kommer De fra et fjernt land. Deres kandidatur fylder os i høj grad med forventninger, fordi De kommer fra et land, der har undergået nogle vidtrækkende strukturelle ændringer ligesom vores eget land. Deres kandidatur giver dog anledning til visse spørgsmål, som jeg nu vil stille Dem.
<P>
I teorien er udvidelsen blevet gennemført på en vellykket måde. I praksis er reintegrationen stadig ikke en realitet. Dette forekommer mig at være den største udfordring i Deres embedsperiode, hr. Barroso. Europa blev splittet i Jalta. Vil det være en prioritet for Deres formandskab at hele disse sår? Det er vores første spørgsmål.
<P>
De står over to store opgaver, hr. Barroso. Den ene er at bevare, fremme og udvikle den europæiske solidaritet, hvad den politiske og økonomiske dimension angår. Den anden vedrører den østlige dimension, som er en ny dimension for EU. Det leder mig hen til næste spørgsmål. Agter De at gøre alt, hvad De kan for at overbevise Rådet om, at vi skal sikre tilstrækkelige bevillinger til ekstraopgaverne med at sørge for en ordentlig integration af de nye medlemsstater i EU ved at sætte midler af i de finansielle overslag for 2007-2013? De nye medlemsstater skal have mulighed for at indhente den tid, de har mistet. Der skal ligeledes føres en social og økonomisk samhørighedspolitik.
<P>
Som De så rigtigt sagde i går, hr. Barroso, kan vi ikke få mere Europa for færre penge. Den seneste udvidelse blev gjort billigt. Yderligere besparelser kan ikke komme på tale. Enhver besparelse ville fratage EU's fattigste lande muligheden for at indhente de andres udvikling - en mulighed, som Spanien, Grækenland, Portugal, Irland, Syditalien og de østtyske delstater fik 
<P>
Desværre giver den ændring af forfatningen, der blev vedtaget på EU's junimøde, de mere velstående lande mulighed for at blokere for budgetter, som de er uenige i. Derfor mit næste spørgsmål til hr. Barroso. Vil De holde fast ved Prodi-Kommissionens forslag om, at 1,24 % af BNP skal være grundlag for budgettets beregning?
<P>
Vi er ligeledes bekymrede over, at solidaritetsprincippet er blevet knyttet til forslag om at harmonisere virksomhedsskatten i medlemsstaterne. Vi er ikke enige i dette, hvis det er ensbetydende med at lægge pres på modtagerlandene ved at true dem med, at de mister strukturfonde, hvis ikke de sætter deres i forvejen høje skatter op. Vi opfordrer Dem, hr. Barroso, til at forsvare det grundlæggende princip om skattekonkurrence mellem medlemsstaterne. Det er efter vores mening den bedste måde at være tro mod Lissabon-strategien på.
<P>
Jeg kommer nu til den anden opgave, nemlig den østlige dimension. Vi forventer, at De, hr. Barroso, sikrer retningslinjernes konstante overholdelse og forsvarer det hermed forbundne finansielle naboskabsinstrument. EU's indsats skal være betinget af, at støttemodtagerne overholder menneskerettighederne og retsstatsprincipperne. Vi håber på en væsentlig udvikling i EU's østlige politik. En sådan politik skal dog være krævende og ikke eftergivende. Når alt kommer til alt, er det vores målsætning at forbedre tilværelsen for millioner af mennesker i Middelhavsområdet, Ukraine, Belarus, Moldova og Rusland.
<P>
Portugiserne har længe haft ry for at være dygtige sømænd. EU sætter nu sejl mod øst. Vi stoler på, at De har en sikker hånd på roret, hr. Barroso, når De styrer EU's sejlads gennem ukendte vande. Held og lykke. 
<SPEAKER ID="14" LANGUAGE="EL" NAME="Xenogiannakopoulou (PSE )." AFFILIATION="">
<P>
   - Hr. formand, i løbet af de næste fem år skal EU styrke sine institutionelle og demokratiske funktioner. Det skal føre en effektiv udviklingspolitik, der tager sigte på fuld beskæftigelse, og det skal sikre de sociale rettigheder samt regional og social samhørighed. Det skal ligeledes være i stand til at tale til resten af verden med én, stærk stemme, som fremmer fred og samarbejde.
<P>
Hr. Barroso, De er den udpegede formand for Kommissionen, men den politik, De førte som premierminister, og Deres udtalelser til Europa-Parlamentet i går, overbeviser os ikke om, at De kan efterkomme disse prioriteringer. Da De besøgte De Europæiske Socialdemokraters Gruppe i går, fortalte De os, at De ikke er teknocrat, men en politiker, som træffer politiske beslutninger. Vi kommer i dag med en politisk vurdering af Deres regerings økonomiske politik, som førte til et dramatisk fald i udviklingen og de sociale udgifter og til uheldige økonomiske resultater i Deres land. Vi kommer med en politisk vurdering af Deres holdning til krigen i Irak, Deres samtykke i USA's beslutninger og det famøse møde på Azorerne. Vi kommer med en politisk vurdering af Deres beslutning om at støtte en krig uden en FN-resolution, hvilket skabte splittelse i EU. Vi kommer ligeledes med en politisk vurdering af manglen på selvkritik i Deres tale i dag, nu hvor det klart er blevet påvist, at der ikke var nogen masseødelæggelsesvåben i Irak.
<P>
Det spørgsmål, jeg gerne vil stille Dem som udpeget formand, er følgende: Hvordan tror De, at De kan efterkomme disse vigtige prioriteringer i EU ved hjælp af uklare udtalelser, når Deres politik i alle disse år konstant har fulgt forskellige opfattelser? Vi mener, at afstemningen om kommissionsformandens udpegelse er en politisk afstemning. Det er en afstemning, som har at gøre med de europæiske prioriteringer, vi fastlægger for de kommende år. Derfor overbeviser Deres politiske udtalelser os ikke, og vi er imod Deres udpegelse. 
<SPEAKER ID="15" LANGUAGE="IT" NAME="Bonino (ALDE )." AFFILIATION="">
<P>
   - Hr. udpegede formand, jeg og min kollega Marco Pannella støtter Deres udpegelse, og det gør vi navnlig af institutionelle årsager.
<P>
Efter vores opfattelse kan kun en Kommission, som har Parlamentets kraftige støtte, spille sin rolle, og denne rolle skal navnlig - sådan som der står i traktaterne - være et udtryk for et stærkt bånd mellem Parlamentet og Kommissionen. Disse alliancer er naturlige for enhver, som tror på EU's institutionelle udvikling. Tillad mig dog at komme med en kommentar og en anbefaling, så De får en forhåbentlig stærk støtte fra Parlamentet.
<P>
Først vil jeg sige, at De var inde på, at der i Europa er en udbredt passivitet over for EU, som kom til udtryk ved valget for nylig. Jeg tror, at denne passivitet over for EU netop er medaljens bagside og en konsekvens af passiviteten hos EU-institutionerne og de europæiske ledere. Det er ikke mindst vores egen skyld, og det skyldes ikke mindst, at næsten alle førte kampagner ud fra nationale spørgsmål, at vi selv, De selv og de europæiske ledere meget ofte giver udtryk for et indadvendt, bange og ofte lammet Europa, der hellere vil benægte problemerne end gøre noget ved dem og påtage sig ansvaret, risikoen og konsekvenserne. Jeg spørger dog mig selv, hvordan vi uden risiko, lederskab og ansvar kan få EU-interesserede europæiske borgere, når vi i langt de fleste tilfælde ikke engang er det selv.
<P>
Endelig vil jeg rette en vigtig politisk anmodning til Dem. De gjorde naturligvis opmærksom på nødvendigheden af en dagsorden for at skabe fremgang, stabilitet og solidaritet og for et Europa, der fremmer fred og stabilitet. Jeg tror ikke, at der er nogen, som ønsker en dagsorden for at skabe fattigdom, krig, ustabilitet osv. Problemet er den måde, det skal gøres på. Vi radikale er overbeviste om, at heller ikke fremgang, fred og stabilitet kan opnås uden en streng, klar og sammenhængende dagsorden for fremme og støtte til retsstaten, demokrati, frihed, civile og politiske rettigheder, ikke blot for de 400 millioner europæiske borgere, men også for borgerne i hele verden og ikke mindst de dele af verden, der er tæt på os.
<P>
De skal - og vi skal sammen med Dem - give udtryk for den dybe overbevisning, at der ikke er udvikling uden frihed, at der ikke er fred uden frihed, og at der ikke er stabilitet uden en retsstat. Dette er den europæiske identitet. Vi er hverken et religiøst eller et geografisk projekt, men et politisk retsstatsprojekt. Og det er efter min mening lige præcis det, som vi skal udøve på en stærk måde og med lederskabsevner. 
<SPEAKER ID="16" LANGUAGE="FR" NAME="Isler Béguin (Verts/ALE )." AFFILIATION="">
<P>
   - Hr. formand, kære kolleger, hr. Barroso, jeg lyttede med stor interesse til Dem her i salen og under Deres møde i Gruppen De Grønne/Den Europæiske Fri Alliance, og jeg har ikke skiftet holdning siden. Jeg er stadig ikke tilfreds, for De har ikke svaret på vores spørgsmål, hverken vedrørende f.eks. REACH, som indfører en dristig politik om kemiske produkter i vores politikker, eller om komitologien, som er et sprogstridigt udtryk, som giver politisk magt til Kommissionen og ikke til folkets repræsentanter, nemlig os.
<P>
Som De sikkert kan forstå, kan De Grønne ikke acceptere et system, som består i i sidste øjeblik at trække et navn op af hatten og vælge en person, der skal være den kommende leder af Europa.
<P>
Hr. Barroso, jeg har naturligvis glædet mig over Deres kampgejst for den europæiske sag, men det er virkelig en selvfølgelighed at sige, at denne kreds i vid udstrækning er proeuropæisk. Det er i de enkelte sager, at vi har forskellige meninger, og Deres sag har ikke overbevist mig. De ledede den delegation, der repræsenterede Rådet i Rio. Jeg var der også, hr. Barroso, og jeg har ikke fornemmelsen af, at De siden - nu er det 14 år siden - har taget hensyn til de kendsgerninger, som kunne begrunde en radikal ændring af kursen inden for udvikling.
<P>
Jeg har på fornemmelsen, at De ikke er overbevist om, at klimaændringerne drager EU's vækstmodel i tvivl, at den globale opvarmning har ubeskrivelige konsekvenser for både den europæiske økonomi og verdensøkonomien, at energikrisen risikerer at tvinge os ud i konflikter, der kommer meget tæt på vores egne nuværende fredelige grænser, hvis der fortsat bliver oliemangel, hvilket Hubbert-teorien bekræfter, eller endelig at der vil blive umådelig mange flere ofre for miljøkatastrofer end for terrorisme, hvilket naturligvis allerede er fuldstændig uacceptabelt.
<P>
Disse kendsgerninger blev fremlagt af modtageren af Sakharov-prisen, hr. Kofi Annan. EU's borgere har ved deres mangel på interesse for det seneste valg til Europa-Parlamentet vist, at EU ikke vil gennemføre den drøm om Europa, som vi havde lovet dem. Deres forslag modsvarer ikke det, der står på spil i Europa og på verdensplan, eller det, der kræves for at opfylde EU-borgernes drøm om Europa.
<SPEAKER ID="17" LANGUAGE="PT" NAME="Portas (GUE/NGL )." AFFILIATION="">
<P>
   - Hvad ville De tro mest på: et løfte om uafhængige forbindelser til USA eller den kendsgerning, at kandidaten blev fotograferet på Azorerne sammen med de ledere, der besluttede at gå i krig? Den vigtighed, som De i går tillagde sociale, miljømæssige og kulturelle spørgsmål, eller Deres erkendelse af, at da De var premierminister, blev vigtige spørgsmål aldrig betragtet som presserende? Deres lovprisning af fællesskabsmetoden eller den kendsgerning, at regeringer - herunder London, Bonn og Madrid - har givet deres medlemmer nøjagtige instruktioner om, hvordan de skal stemme? Om to timer får vi at se, om vælgerne kan overbevises om, at demokrati er et system, hvor de, der taber valget i deres eget land, kan vinde i Strasbourg. Vi får at se, hvad der sejrer til sidst - smukke ord eller modet til at tage et ansvar. 
<SPEAKER ID="18" LANGUAGE="" NAME="" AFFILIATION="Næstformand">
<SPEAKER ID="19" LANGUAGE="EN" NAME="Kilroy-Silk (IND/DEM )." AFFILIATION="">
<P>
   - Fru formand, mit parti kan ikke støtte indstillingen af formanden for institutionen, da vi ikke støtter den institution, som han ønsker at være formand for. 
<P>
Mine vælgere tvivler ikke på dette demokratisk valgte Parlaments myndighed eller legitimitet, men de ønsker ikke at blive styret af det. De ønsker at blive styret af deres egne folk i deres egne parlamenter - og det vil de blive i dette Parlaments levetid. Tro mig.
<P>
Af samme årsag ønsker vi - og vælgerne - ikke, at forfatningen vedtages, da de mener, at den er baseret på forældede økonomiske og politiske teorier fra 1950'erne om frygten for krig og en forældet trussel om kommunisme. De mener, at det skaber et Europa, der ser indad, der er bureaukratisk, der er restriktivt, hvorimod vi bør skabe et EU, der er innovativt og ser udad, der rækker resten af verden en hånd, der er fleksibel og demokratisk. Det er ikke den institution, som vi skaber her i Europa i dag, og vi ønsker ikke at være en del af den. Vi støtter den ikke. Mine vælgere ønsker ikke, at der bliver skabt en føderal stat, der kaldes Europa. De ønsker at blive styret af deres egne folk i deres egne parlamenter. De vil ikke overlade deres skæbne, deres uafhængighed og suverænitet til en gruppe i Bruxelles eller i Strasbourg.
<P>
For ca. 20 år siden tog fru Thatcher til Fontainebleau og sagde: "Jeg vil have vores penge tilbage" - og hun fik nogle af dem tilbage. Vi ønsker vores land tilbage, og tro mig, det skal nok lykkes os. 
<SPEAKER ID="20" LANGUAGE="EN" NAME="Ó Neachtain (UEN )." AFFILIATION="(Taleren talte irsk)">
<SPEAKER ID="21" LANGUAGE="" NAME="Formanden." AFFILIATION="">
<P>
   - De har naturligvis ret til at bruge den tid, der er til Deres rådighed, som De ønsker. De ved dog godt, lige så vel som vi, at irsk ikke er et arbejdssprog i EU. Derfor kunne vores kolleger og hr. Barroso ikke forstå, hvad De sagde, selv om det lød meget fint. 
<P>
De kan arbejde på at gøre irsk til et arbejdssprog i EU. Vi får se, om De får held med det sammen med vores kolleger, der talte catalansk i går, eller mine tyske kolleger, der taler sorbisk.
<SPEAKER ID="22" LANGUAGE="EN" NAME="Ó Neachtain (UEN )." AFFILIATION="">
<P>
   - Fru formand, vi havde en aftale om, at irsk ville blive tolket. Det er et traktatsprog, og det bør have den status. Jeg er meget skuffet over, at de foranstaltninger ikke blev truffet, og at det er holdningen i Parlamentet eller dets tjenestegrene. Jeg vil tale engelsk, når jeg bliver nødt til det, for at forklare, men mit eget sprog kommer først. 
<SPEAKER ID="23" LANGUAGE="" NAME="Formanden." AFFILIATION="">
<P>
   - Det har jeg forståelse for, men på rådsmøderne skal den irske regering forsøge at gøre irsk til et arbejdssprog ved siden af engelsk. Det er ikke et arbejdssprog i øjeblikket.
<SPEAKER ID="24" LANGUAGE="DE" NAME="Mölzer (NI )." AFFILIATION="">
<P>
   - Fru formand, mine damer og herrer, som løsgænger fra et lille medlemsland som Østrig kan man ikke undgå at få den følelse, at man står fuldstændig magtesløs, uden nogen form for indflydelse, når der er tale om vigtige personalepolitiske afgørelser her i Europa-Parlamentet. Valget af formanden for Parlamentet blev jo som bekendt forhandlet på plads bag lukkede døre, sådan som det også er tilfældet med formanden for Kommissionen.
<P>
Alligevel er det vigtigt for mig at rette en indtrængende anmodning til den tilsyneladende allerede valgte nye formand for Kommissionen om, at han ikke overser holdningen hos det brede flertal af EU-borgere i et af de allermest tungtvejende spørgsmål i sin kommende embedsperiode, nemlig spørgsmålet om Tyrkiets tiltrædelse af EU. I mit land, Østrig, lovede alle partier mere eller mindre klart befolkningen forud for EU-valget den 13. juni, at der ikke ville blive tale om nogen tiltrædelse af EU fra Tyrkiets side, da dette land netop ikke er noget europæisk land og ikke er modent til Europa. Nu skal der indledes forhandlinger med regeringen i Ankara, og De, hr. Barroso, har angiveligt erklæret, at De personligt går ind for Tyrkiets tiltrædelse. Nu føler befolkningen sig snydt, i hvert fald i Østrig, hvad angår dette vigtige spørgsmål. De har følelsen af, at også Tyrkiets tiltrædelse af EU er en sag, der allerede er afgjort, uanset om de er for eller imod. På denne baggrund må vi her i Parlamentet ikke undre os over, at Europa-leden tiltager i alle dele af Unionen, og De, hr. Barroso, taler om en Europa-skepsis blandt færre og en langt farligere Europa-apati blandt mange mennesker. Denne Europa-apati vil slå over i en Europa-afvisning, hvis vi forbigår borgerne på denne måde. Kæmp, hr. Barroso, fremover for et borgernes Europa, lyt til borgernes holdning, også hvad angår Tyrkiet.
<SPEAKER ID="25" LANGUAGE="ES" NAME="Salafranca Sánchez-Neyra (PPE-DE )." AFFILIATION="médiateur">
<P>
   - Fru formand, i sin tale i går sammenlignede formanden for Gruppen Alliancen af Liberale og Demokrater for Europa det europæiske integrationsprojekt med et fly uden pilot. Det mindede mig om en anekdote af skakspilleren Bobby Fischer, der har været omtalt i pressen for nylig, fordi han blev arresteret i Japan. En dag ville skakspillerens lærer give mesteren en lektion. Med den ene hånd fejede han alle brikkerne væk fra skakbrættet og sagde: "Prøv at opfinde et fantastisk træk nu, hvor brættet er tomt."
<P>
Hr. Barroso, at se enden før begyndelsen og at se det usynlige er en evne, som ikke alle har i politik. Mange af os her i Parlamentet håber, at De har en politisk vision for det europæiske projekt, og at De kan fastlægge dets forløb. Jeg satte pris på flere ting i Deres tale i går, f.eks. da De talte om en stærk, politisk og troværdig Kommission, der skal bygge på den store ressourcerigdom, som Kommissionens tjenestemænd udgør. De skal motiveres og opmuntres.
<P>
Efter min mening skal dette projekt udføres således, at der lægges vægt på både dets interne dimension - det indre marked og Den Økonomiske og Monetære Union - i tråd med Lissabon-processen og dets image udadtil, så EU får en indflydelse på den internationale scene, der svarer til dets økonomiske, finansielle, handelsmæssige og industrielle indflydelse.
<P>
Hr. Barroso, Kommissionen er mere end den ærlige mægler, som De nævnte i Deres tale i går, eller den store . I modsætning til det, der er blevet sagt i Parlamentet her til morgen, er Kommissionen ikke et Aeropagus for statsløse bureaukrater, men en nøgleinstitution og en fundamental institution for det europæiske integrationsprojekt, den politiske drivkraft bag projektet og udbrederen af dets fremskridt. Derfor, hr. Barroso, er jeg i høj grad enig i Deres udtalelse om, at Kommissionen skal genskabe det positive samarbejde med Parlamentet og det harmoniske partnerskab mellem Parlamentet og Kommissionen, der har bragt det europæiske integrationsprojekt mange skridt videre.
<P>
Vi ønsker således en stærk Kommission med et stærkt Parlament, som sørger for den demokratiske kontrol af Kommissionen, som indsætter den, som legitimiserer det europæiske integrationsprojekt, som debatterer, som forkaster, som ratificerer, og som korrigerer.
<P>
Hr. Barroso, vi håber ved denne lejlighed, at et stort flertal i Parlamentet ratificerer Det Europæiske Råds forslag - fordi De fortjener det, og fordi Deres karriere muliggør det - om at udnævne Dem til formand for Kommissionen.
<SPEAKER ID="26" LANGUAGE="PL" NAME="Rosati (PSE )." AFFILIATION="">
<P>
   - Fru formand, hr. udpegede formand Barroso, jeg noterer mig, at hr. Barroso gav udtryk for sin støtte til Lissabon-strategien. Han sagde, at den bygger på tre søjler, nemlig den økonomiske søjle, den sociale søjle og den miljømæssige søjle. Jeg noterer mig ligeledes, at hr. Barroso ikke nævnte årsagerne til, at Lissabon-strategien endnu ikke er blevet gennemført på en tilfredsstillende måde. Ifølge flere politikere og økonomer er en af hovedårsagerne til denne fiasko, at strategiens gennemførelse kræver, at der træffes upopulære politiske beslutninger.
<P>
Er De rede til at træffe de nødvendige upopulære politiske beslutninger, hr. Barroso? Jeg vil også gerne spørge Dem, hvordan De agter at overtale medlemsstaterne til at træffe sådanne beslutninger. Jeg håber, at De kommer med et detaljeret svar, eftersom der allerede har været for mange generelle udtalelser i Parlamentet i dag.
<P>
Jeg vil nu komme ind på et andet punkt. De sagde, at man ikke kan få mere Europa for færre penge, hr. Barroso. Som repræsentant for Polen er jeg helt enig med Dem. Ikke desto mindre er vi alle klar over, at flere medlemsstater er stærke modstandere af en forøgelse af EU's budget. De går faktisk ind for at skære ned på budgettet. Jeg vil gerne spørge, hvordan De agter at føre Deres slogan "mere Europa" ud i livet, hr. Barroso. Hvordan har De til hensigt at påvirke disse specifikke medlemsstater og overbevise dem om, at det er nødvendigt at øge Kommissionens ressourcer? Det er en betingelse for, at den økonomiske og sociale samhørighed kan blive en realitet, og at vi kan slå bro over indkomstforskellen mellem gamle og nye medlemsstater.
<P>
Den tredje ting, der bekymrer mig, er bruddet på stabilitets- og vækstpagtens regler for nylig. Dette vakte bekymring i visse medlemsstater. De følte, at andre overtrådte de regler, man havde vedtaget i fællesskab, for at fremme deres egne interesser. Det underminerede ligeledes tilliden til EU-institutionerne. Jeg vil gerne spørge Dem, hr. Barroso, om De er rede til at insistere på, at skattepolitikken i EU skal følges. Jeg vil også gerne have Dem til at nævne de instrumenter, De har til hensigt at benytte i den forbindelse. Jeg vil navnlig gerne vide, om De har tænkt Dem at ændre stabilitets- og vækstpagten, hr. Barroso, og hvordan De i så fald har tænkt Dem at gøre dette. 
<SPEAKER ID="27" LANGUAGE="EN" NAME="Ludford (ALDE )." AFFILIATION="">
<P>
   - Fru formand, jeg vil gerne indlede med at udtrykke min glæde over at tale for første gang i Parlamentet som medlem af Gruppen Alliancen af Liberale og Demokrater for Europa, der er udvidet. Jeg er yderst glad for denne udvikling. 
<P>
Hr. Barroso, jeg indrømmer, at jeg var en smule forudindtaget, før jeg hørte Dem. De blev udpeget gennem en temmelig tarvelig proces med mellemstatslig forhandling, som ikke var særligt imponerende. Jeg var ikke begejstret for Deres entusiasme for krigen i Irak, som jeg mener var fejlagtig og ulovlig. Jeg har dog fået et positivt indtryk af Deres præsentations- og kommunikationsevner og Deres klare tilknytning til et vellykket Europa og en stærk Kommission. Jeg er også imponeret over Deres påstand om, at De ikke agter at stå i afhængighedsforhold til medlemsstaterne, og især at De ikke ønsker superkommissærer. Derfor vil jeg stemme på Dem.
<P>
Jeg spekulerer dog på, hvor konsekvent og virkelig pålidelig De vil være. De siger f.eks., at De stræber efter otte eller ni kvindelige kommissærer, hvilket jeg naturligvis støtter. Hvad vil De dog gøre, hvis Det Forenede Kongerige insisterer på at udpege Peter Mandelson, Jacques Barrot fra Frankrig, Günter Verheugen fra Tyskland og Mario Monti fra Italien? Hvad vil De gøre, hvis de mindste lande siger, at det ikke er lykkedes Dem at få de store drenge til at skifte køn - hvorfor skal vi udføre kønsskifteoperationen? Alle ønsker i teorien balance mellem kønnene, men finder et påskud for at komme uden om det i praksis. Jeg ønsker Dem al mulig overbevisning og beslutsomhed på dette punkt, og jeg vil følge udfaldet med interesse.
<P>
Jeg kan ikke helt forene mig med Deres bekymringer for kvinder med det, der sker i Portugal, hvor nogle kvinder retsforfølges for at udføre aborter. I en situation, hvor Bush-regeringen har trukket støtte tilbage fra internationale organisationer for kvinders reproduktive sundhed, hvis de blot inddrager abortrådgivning i deres aktiviteter, er det afgørende, at den nye Kommission med Poul Nielson i spidsen arbejder på at erstatte de amerikanske nedskæringer med EU-støtte. Det betyder, at De ikke skal lade Dem kujonere af George Bush. Jeg håber, at vi kan regne med Dem.
<P>
Dernæst er jeg bekymret for, at De vil være alt for alle. De beskriver Dem selv som en centralist, en reformist og en socialdemokrat, men De tilhører den konservative gruppe. De minder mig lidt om Deres arbejdskammerat Tony Blair. Jeg er ikke sikker på, hvilken politisk retning De i virkeligheden er på vej i. Pragmatisme har sine dyder, men vi bliver nødt til at vide, hvilke hårde politiske valg De vil træffe, når det virkelig gælder, og hvilke principper De ikke vil gå på kompromis med. 
<P>
Endelig håber jeg, at vi kan stole på Dem inden for området borgerlige rettigheder og menneskerettigheder. Deres landsmand, hr. Vitorino, gjorde et fremragende stykke arbejde og ramte overordnet set den rette balance mellem frihed og sikkerhed. Der er dog et stigende pres for at ofre den personlige frihed i jagten på sikkerhed, for at kompromittere vores humanitære forpligtelser over for flygtninge og for at undlade at integrere lovlige indvandrere.
<P>
Det lykkedes ikke EU at få en fælles holdning til Guantánamobugten. Jeg håber, at vi kan stole på, at De prioriterer de borgerlige rettigheder og menneskerettighederne fremover. 
<SPEAKER ID="28" LANGUAGE="IT" NAME="Musacchio (GUE/NGL )." AFFILIATION="">
<P>
   - Fru formand, årsagerne til, at vi stemmer imod hr. Barrosos kandidatur, er meget enkle.
<P>
Vi står i en lidt paradoksal situation. Vi har nemlig lige haft et valg, hvor praktisk taget alle regeringerne led nederlag, og det gjorde de ikke, fordi borgerne ikke forstod, hvad det drejede sig om, eller ikke var blevet informeret, men fordi det var et udtryk for en massiv kritik af beslutninger såsom den krig, som Europa til dels førte og til dels ikke sagde nej til. Det er et udtryk for en kritik af de liberalistiske politikker, en dyb social uro og en social, økonomisk og miljømæssig krise, der netop skyldes disse liberalistiske politikkers fiasko, først og fremmest stabilitetspagten og privatiseringerne.
<P>
Der er krise i en vis måde at opbygge Europa på, og hvis vi skal overvinde denne krise, nytter det ikke noget med retoriske understregelser. I den forbindelse ser vi et højreorienteret, konservativt valg, hvor man i den såkaldte administrerbarheds navn forsøger at foreslå en kompromistankegang, hvor man holder sig mellem bureaukrati og regeringer uden at gøre noget ved problemerne.
<P>
Vi er derimod af den opfattelse, at Europa har brug for en drejning, som tager udgangspunkt i de bevægelser, der siger nej til krig, og i socialpolitikker, demokrati, statsborgerskab og opholdsret. Det er alt sammen ting, som formandskandidat Barroso ærligt talt ikke repræsenterer. 
<SPEAKER ID="29" LANGUAGE="NL" NAME="Belder (IND/DEM )." AFFILIATION="">
<P>
   - Fru formand, de nederlandske medlemmer af vores politiske gruppe overvejer at støtte hr. Barrosos kandidatur til trods for vores konstitutionelle forbehold. Hr. Barroso understregede således under sit besøg hos vores gruppe en række af de emner, vi anser for politisk højt prioriterede. Hr. Barroso lægger som vi vægt på at fastholde gode og solide forbindelser til USA. I en tid hvor trusler og terror præger verden, er nært samarbejde med USA langt at foretrække frem for en europæisk politik, som tager sigte på at konkurrere med USA. Vi glæder os også over, at hr. Barroso lægger vægt på familien som samfundets hjørnesten, og over, at han ønsker, at der skal føres en solid økonomisk politik i EU. Vi vil gerne, hvad angår den nærmeste fremtid, pege på to væsentlige forhold, som hr. Barroso bør være opmærksom på.
<P>
For det første anmoder vi Kommissionen om at indtage en objektiv holdning, når det gælder det politisk følsomme spørgsmål om Tyrkiets mulige tiltræden. Fremskridtsrapporten, der offentliggøres til efteråret, bør derfor også være baseret på den faktiske situation i Tyrkiet og ikke på visse stats- og regeringschefers positive holdning i Rådet.
<P>
For det andet ønsker vi over for hr. Barroso at gøre opmærksom på Den Palæstinensiske Myndigheds alvorlige autoritetstab. Vi forventer, at hr. Barroso og Kommissionen yder optimal støtte til den påtrængende reform af Den Palæstinensiske Myndighed, hvilket, fru formand, er et nødvendigt skridt for at komme en virkelig fredsproces nærmere i Mellemøsten. 
<SPEAKER ID="30" LANGUAGE="" NAME="Kristovskis (UEN )." AFFILIATION="LV)">
<P>
   - (Mine damer og herrer, hr. Barroso, da jeg lyttede til Dem, glædede det mig, at De nævnte rets- og sikkerhedspakkens betydning. Jeg vil således komme ind på nogle aktuelle spørgsmål, der har med Europas sikkerhed at gøre. Hr. Barroso, De bliver nødt til at tage behørigt hensyn til, at den europæiske sikkerhedspolitik desværre har været for langsom til at opfylde sine målsætninger. Europas reelle militær- og krisestyringskapacitet er stadig utilstrækkelig. Det er vigtigt, at De indser dette. Jeg behøver ikke at overbevise Dem om, at det 21. århundredes asymmetriske og grænseoverskridende trusler ikke blot er illusioner, men en realitet. På trods af det, som vi hører her i Parlamentet om de koalitionsstyrker, der er involveret i operationer i Irak, skal vi huske, at så længe Europas militærkapacitet og sikkerhedsinstrumenter ikke har nået det nødvendige effektivitetsniveau, er det vigtigt at holde fast ved den eksisterende Euro-Atlanterhavsforbindelse ved at forbedre Europas samarbejde med NATO. Det er stadig nødvendigt at opmuntre landene til at sætte tilstrækkelige bevillinger af til de europæiske sikkerhedsbehov. Vi skal sørge for en effektiv informationsudveksling og tillid mellem landene, hvilket vil sikre en terrorismebekæmpende indsats i rette tid fra Europas side. Tak for Deres opmærksomhed. Jeg ønsker Dem held og lykke. 
<SPEAKER ID="31" LANGUAGE="IT" NAME="Romagnoli (NI )." AFFILIATION="">
<P>
   - Hr. udpegede formand, kære kolleger, jeg repræsenterer mænd og kvinder på vores kontinent, som ønsker et frit, politisk Europa, der ikke afhænger af de geopolitiske og geoøkonomiske interesser, som USA har i dag, og som et hvilket som helst andet land har i morgen.
<P>
Vi ønsker en beskyttelse af vores markeder og af vores landbrugsproduktion, industrielle produktion og produktionen fra den tertiære sektor, som både er truet af importen fra lande uden for Europa og af virksomhedsflytninger, der er et resultat af den finansielle og økonomiske globalisering, som kun få hidtil har sat sig imod med en suverænitets- og identitetsbegrundelse, nemlig først og fremmest nationernes suverænitet og identitet og herefter selve Europas.
<P>
Vi håber, at man vil føre demografiske politikker og familiepolitikker, som er en del af et omfattende socialt sikringsgrundlag. Vi håber, at man afskaffer de politikker, som gør arbejdet usikkert, og som dermed også gør folks tilværelse usikker. Hvis vi skal have en stærk, troværdig og uafhængig Kommission, der - sådan som De sagde - forstår behovene og forventningerne i et Europa, som skal være socialt og kulturelt, er det nødvendigt at arbejde i den retning, jeg nævnte før, og således satse på økonomiske politikker, hvor stabilitetspagten tages op til fornyet overvejelse.
<P>
Dette fremgår ikke af det, som De bebudede, eller af Deres handlinger og intentioner. Vi stemmer imod Deres formandskab, fordi de politikker, som De fører og repræsenterer, allerede har vist sig USA-venlige og superliberalistiske. De har offentligt støttet USA's politik flere gange, og De har erklæret Dem tilhænger af en yderligere magtoverdragelse fra medlemsstaterne til EU, et EU, som tror, at det kan centralisere og styre de europæiske befolkningers fremtid uden respekt for deres traditioner og identitet. Desuden er De tilhænger af optagelsen af lande som Tyrkiet, der ikke har noget med vores kultur og historie at gøre.
<P>
Vi stemmer således imod dette formandskab, som repræsenterer politikker, der er underlagt interesserne hos banker, verdens finanser og stater, hvis interesser og politikker er i modstrid med dem i nationernes Europa. 
<SPEAKER ID="32" LANGUAGE="EL" NAME="Varvitsiotis (PPE-DE )." AFFILIATION="">
<P>
   - Fru formand, mine damer og herrer, vi byder hr. Barroso velkommen som en dynamisk repræsentant for det Europa, som vi alle forestiller os i det 21. århundrede, nemlig et Europa, hvis hovedmålsætning bliver at leve op til befolkningens forventninger ved at samle forskellige lande i en fælles, ambitiøs fremtid, hvor der er et problemfrit samarbejde mellem de 25 lande i dag og på et senere tidspunkt mellem flere medlemmer, når disse er blevet optaget i EU.
<P>
Vi glæder os over hans forsikring om, at det er nødvendigt at styrke de europæiske borgeres tillid til Europa og dets måde at fungere på. Det må være vores alle sammens målsætning, at Europa ikke er et abstrakt begreb, men bliver en del af borgernes dagligdag og et udtryk for deres vilje. Efter udvidelsen er det EU's hovedmålsætning at ratificere forfatningstraktaten - hvilket vil bekræfte befolkningens enighed i et føderalt Europa - og at skabe forudsætningerne for, at det kan gøre hurtige fremskridt i retning af en fælles udenrigs- og sikkerhedspolitik.
<P>
I denne nye æra beder de europæiske borgere om støtte til mangfoldigheden, og de beder samtidig om at blive inddraget i en endnu mere demokratisk fremtid, som giver dem en følelse af sikkerhed og fremgang. Det er vores fælles overbevisning, at demokratiet bliver styrket af kritik, og jeg er sikker på, at hr. Barroso også vil acceptere denne holdning med vores støtte. Lissabon-processen omfatter både udvikling og styrkelse af viden og teknologi samt social samhørighed, miljømæssig bæredygtighed og en styrkelse af Europa ved at skabe beskæftigelse og lige muligheder. Vi skal holde nøje øje med, hvordan disse betingelser overholdes. Vi skal også holde øje med den vægt, der så afgjort bliver lagt på dialogen mellem kulturerne.
<P>
Vi tror på, at hr. Barroso naturligvis bliver kommissionsformand. Hans kendskab til sydeuropæiske spørgsmål giver ham dog utvivlsomt en bevidsthed om de problemer, som disse lande oplever. Vi skal bidrage til at skabe kreative forbindelser mellem Parlamentet og kommissionsformanden, så det konstruktive samarbejde mellem de to institutioner bevares. Jeg er ligeledes overbevist om hr. Barrosos evner og om hans bevidsthed om det meget store ansvar, som han påtager sig. Jeg ønsker ham således al mulig held og lykke. 
<SPEAKER ID="33" LANGUAGE="SV" NAME="Segelström (PSE )." AFFILIATION="">
<P>
   - Fru formand, hr. Barroso, jeg kommer netop fra den svenske rigsdag, hvor hver anden politiker i de sidste 10 år har været en kvinde. Her i Parlamentet er der alt for få kvinder, mindre end en tredjedel. Kommissionen og de øvrige EU-institutioner har hidtil haft alt for få kvinder. Halvdelen af vælgerne er kvinder, som også i mange tilfælde er i tvivl om, hvad EU kan tilbyde dem. Den Socialdemokratiske Gruppe her i Parlamentet ser altid på andelen af kvinder.
<P>
Nu til mit spørgsmål. Hvis De bliver valgt, hr. Barroso, hvor mange kvinder kommer der så i Kommissionen? Hvilken ligestillingspolitik vil De føre? Indgår kvinderne i det partnerskab, som De talte om? I en tale talte De om at have "flere kvinder i Kommissionen". Det er alt for vagt og uklart. Hvor mange kvinder er det Deres mål at have i Kommissionen? 
<SPEAKER ID="34" LANGUAGE="EL" NAME="Papadimoulis (GUE/NGL )." AFFILIATION="">
<P>
   - Fru formand, hr. Barroso, som parlamentsmedlem fra venstrefløjen stemmer jeg imod Dem, fordi jeg ønsker et Europa, der ikke opfører sig som Bushs stikirenddreng, sådan som De gjorde på Azorerne, fordi jeg er modstander af Deres nyliberalistiske politik i Portugal, og fordi jeg nægter at give Europa-Parlamentet lov til ganske enkelt at ratificere topmødets ordrer.
<P>
Som græsk medlem af Europa-Parlamentet vil jeg gerne takke Dem for, at De var vært for fodboldmesterskabet i Portugal for nylig, lykønske Dem med den værdighed, hvormed De accepterede resultatet af finalen mellem Grækenland og Portugal, og håbe, at De har samme værdighed, når De skal tackle, at Europa-Parlamentet stemmer imod Kommissionens handlinger.
<P>
Som græsk medlem af Europa-Parlamentet fra venstrefløjen vil jeg gerne invitere Dem til De Olympiske og Paraolympiske Lege i Athen. Min gruppe afholder et møde for handicappede den 24. september. Vi regner med at se Dem, så De kan fortælle os, hvad De agter at gøre, og om De vil udarbejde et EU-direktiv. De kan føle Dem helt sikker, for tusinder af kameraer vil være rettet mod Dem, og det samme vil ΝΑΤΟ's opmærksomhed.
<P>
Hr. Barroso, vi stemmer imod Dem, og vi venter på Dem i Athen. 
<SPEAKER ID="35" LANGUAGE="PT" NAME="Coelho (PPE-DE )." AFFILIATION="">
<P>
   - Mine damer og herrer, hr. udpegede formand for Kommissionen, dr. Durão Barroso, jeg ønsker Dem held og lykke. En succes for Dem er en succes for Europa, og vi har brug for og ønsker al mulig succes for det Europa, som vi er en del af. Graham Watson sagde det på en udmærket måde i går, da han brugte en flyvemetafor og udtalte, at når vi kigger ind i cockpittet, ønsker vi ikke at se, at der ikke er nogen pilot, eller at piloten er forvirret, svag eller desorienteret. Vi regner med Dem. Vi har hørt, at De anmoder om Parlamentets godkendelse, og vi har stor tiltro til, at denne pilot vil have en sikker hånd på styrepinden.
<P>
De fortalte os, at De ønsker en uafhængig Kommission. Det er en sådan partner, Parlamentet har brug for. De fortalte os, at De ønsker et Europa, der bygger på solidaritet. De af os, som går ind for det europæiske projekt, ved, at det er en absolut betingelse. Det europæiske projekt har ingen fremtid, hvis ikke vi kan styrke dets identitet som et fælles projekt, hvis ikke vi lægger vægt på tilhørsforholdet, og hvis ikke vi fører en klar og effektiv økonomisk og social samhørighedspolitik. De fortalte os, at De ønsker, at Europa bliver mere end et indre marked, nemlig et borgernes Europa. Det er et sådant Europa, vi gerne vil bidrage til at opbygge, et Europa, som ikke er begrænset til den økonomiske dimension, men et borgernes Europa - et folkets Europa.
<P>
Vi satte pris på det, De sagde i Deres tale i går om arbejdsløshed og jobskabelse, bekæmpelse af diskrimination og sikkerhed. Jeg kender Dem og kan bevidne, at De har en menneskelig indfaldsvinkel og går ind for retsstatsværdierne, men det er vigtigt at understrege, at vi lever i en usikker tid, hvor man med rette kræver større sikkerhed. Vi skal dog undgå overdrivelse og fanatisme, når det gælder sikkerhed. Ja, vi ønsker større sikkerhed, men vi kan ikke acceptere, at det går ud over friheden. Når sikkerheden ikke længere er et instrument til at forsvare og bevare vores frihed, bliver den til tyranni.
<P>
Hvad angår gennemførelsen af SIS II - anden generation af Schengen-informationssystemet - for grænsekontrollens vedkommende samt på asyl- og indvandringsområdet, men også når det gælder rets- og politisamarbejdet, er der stadig meget, der skal gøres, selv om der er sket utroligt store fremskridt i de sidste fem år med indførelsen af et område med frihed, sikkerhed og retfærdighed.
<P>
Hr. udpegede formand, det glædede mig at høre, at De opfordrede til et nært og positivt forhold til Parlamentet. Fællesskabets historie har vist os, at man altid har gjort fremskridt, når der blev sat mest fokus på disse forbindelser. Det er en kendsgerning, at De i det portugisiske demokratis historie har været den premierminister, som har givet det største bidrag til parlamentsdebatten. Jeg ville også gerne have, at De blev den kommissionsformand, som var tættest Europa-Parlamentet - Europas demokratiske forsamling - i EU-institutionernes historie. Til sidst vil jeg sige et enkelt ord om valget for nylig. Den stadig ringere valgdeltagelse er et symptom på den afstand, der er mellem offentligheden generelt og det europæiske projekt, og det er en afstand, som vi skal bekæmpe. Der skal også gøres en stor indsats på dette område, når det gælder om at samle Kommissionens og Parlamentets kræfter. Det er tvingende nødvendigt at ændre den måde, som vi kommunikerer, informerer og uddanner på. Det glædede mig at høre, at De i går sagde, at Portugal måske ligger i udkanten af Europa geografisk set, men at det under alle omstændigheder befinder sig i hjertet af Europa. Derfor skal vi sikre, at borgerne tager Europa og dette fælles projekt til deres hjerte. 
<SPEAKER ID="36" LANGUAGE="IT" NAME="Gruber (PSE )." AFFILIATION="">
<P>
   - Hr. udpegede formand, jeg vil stille Dem to spørgsmål, som jeg gerne vil have et svar på eller i det mindste et mindre uklart svar på.
<P>
Det første spørgsmål er informationen. Som De ved, understreger man i forfatningstraktaten, der bliver undertegnet i Rom den 29. oktober, klart værdien af informationspluralisme. Desuden vedtog Europa-Parlamentet den 22. april en vigtig beslutning om risikoen for krænkelse af ytrings- og informationsfriheden i EU. I punkt 76 opfordrer man Kommissionen til at stille et forslag til direktiv om bevarelse af mediepluralismen i Europa, og i punkt 78 opfordres Kommissionen til at stille forslag for at sikre, at medlemmer af de nationale regeringer ikke kan bruge deres medieinteresser til politiske formål. Jeg vil være Dem meget taknemmelig, hvis De i Deres svar navnlig vil præcisere, om De er enig i denne beslutnings indhold, og i så fald inden for hvilken tidsfrist De agter at efterkomme Parlamentets anmodninger.
<P>
Det andet spørgsmål er Irak, som er et land, jeg har fået et godt kendskab til siden Golf-krigen i 1991. Jeg vil gerne gøre opmærksom på, at Europas uenighed om Irak-spørgsmålet i høj grad svækkede dem, der støtter multilateralisme og fred, som er to ord, De brugte i Deres tale i går. Jeg tror, at alle EU-institutionerne igen skal gøre en stor og resolut indsats for, at denne svækkelse bliver overvundet hurtigst muligt. Eftersom De ikke tog dette punkt op på en tilstrækkeligt klar måde i Deres redegørelse, beder jeg Dem om at gøre det klart, hvilke konkrete initiativer De agter at tage for at lægge en fælles europæisk linje, hvor vi går ind for fred, og for at sikre Europa en væsentlig rolle og en aktiv deltagelse i den civile og demokratiske genopbygningsproces i Irak. Jeg kom tilbage fra Irak for to uger siden, og jeg kan fortælle Dem, at irakerne kun har ét budskab, nemlig at de ønsker mere Europa, og at de ikke vil lades alene med amerikanerne. 
<SPEAKER ID="37" LANGUAGE="SV" NAME="Hökmark (PPE-DE )." AFFILIATION="">
<P>
   - Fru formand, først vil jeg ønske hr. Barrosi lykke til i den kommende afstemning og i arbejdet med at skabe en reformdagsorden for Europa. Jeg tror, at det kan siges, at vi i dag har et bedre Europa end nogensinde før takket være EU. Den udvikling mod en retsstat, frihed og demokrati, som vi har kunnet se i så mange lande de forgangne årtier, havde ikke kunnet ske uden EU. Jeg synes, at det er vigtigt at sige dette i dag, eftersom der er mange, som har hævdet det modsatte, hvad angår Europas evne til at bidrage til frihed og fred.
<P>
Udfordringen nu er også at gøre EU bedre. Det handler om at skabe en konkurrence- og tilvækstskraft og at skabe en tydelig politisk vilje. En af de første og vigtigste opgaver for Kommissionens formand er at sørge for, at ingen oplever de nye landes økonomiske vækst som en trussel mod de gamle. Tværtimod er deres udvikling et aktiv for os alle sammen og vil bidrage til at vitalisere den europæiske økonomi. Det understreger både behovet og mulighederne for en reformdagsorden, hvor jeg mener, at Kommissionens formand sammen med andre politiske ledere skal have mod til at turde udfordre de politiske, økonomiske og strukturelle problemer, vi har i Europa. Opgaven er ikke at hindre forandring via reguleringer, men at skabe en åbenhed for det nye, som giver os ny kraft og nye idéer i Europa. I denne henseende er det vigtigt, at Lissabon-processen kommer ind i en ny fase, eftersom den ikke har fungeret, idet den ikke har ført til de nødvendige forandringer. Både medlemslandene og EU skal nu gøre noget, som bringer Europa fremad.
<P>
Jeg vil tage yderligere en sag om Mellemøsten og EU's udenrigspolitik op. Hvis EU ikke kan bidrage til frihed og demokrati i den arabiske verdens diktaturer, udhuler vi også forudsætningerne for frihed og fred for såvel palæstinensere som israelere. Den Palæstinensiske Myndigheds sammenbrud i terror, retsløshed og korruption, hvilket vi i disse dage har kunnet følge med i, er et udtryk for, at omverdenen ikke tilstrækkeligt stærkt har fremhævet det palæstinensiske folks ret over for de repræsentanter, som respekterer retsstatens og demokratiets regler - regler om f.eks. andre menneskers liv og værdi. Dette skal være en vigtig opgave for EU.
<P>
Til slut vil jeg nævne, at vi i dag ser et folkemord finde sted i regionen Darfur i Sudan. En afgørende test for EU bliver at skabe en tilstrækkelig politisk evne og vilje til at gøre noget ved dette. Vi har alt for mange gange sagt, at det ikke må ske igen. Nu sker det igen. Lad os nu sørge for at få magt til at bryde den udvikling. 
<SPEAKER ID="38" LANGUAGE="FR" NAME="De Keyser (PSE )." AFFILIATION="">
<P>
   - Hr. Barroso, De har ikke overbevist os. Lad os f.eks. tale om Irak. De erklærer, at De vil vende bladet og se fremad. Det er nemt at sige. Hvorfor har De så ikke trukket vores tropper tilbage fra Irak? Hvorfor har De ikke foreslået en helt klar plan? Vi er godt klar over, at netop Deres engagement i krigen og Deres tætte oversøiske kontakter var grunden til, at De blev foretrukket frem for de andre kandidater fra midten, som f.eks. hr. Verhofstadt. Hvordan vil De ændre Deres image?
<P>
Hr. Poettering støttede Dem i går ved at sige, at hr. Barroso ændrer sig ikke, han var den samme, da han var oppositionsleder og den samme, da han var minister. Derfor ændrer De Dem uden tvivl heller ikke, hvis De bliver formand for Kommissionen, og det er netop det, der skræmmer os. De er en klog og dygtig mand, men desværre ikke særlig overbevisende, selv om det med henblik på igen at give de europæiske borgere tillid til Europa og dets institutioner er nødvendigt med overbevisning og handling. Men Deres handlinger taler ikke til Deres fordel.
<SPEAKER ID="39" LANGUAGE="SK" NAME="Záborská (PPE-DE )." AFFILIATION="">
<P>
   - Fru formand, mine damer og herrer, hr. Barroso, tillad mig at understrege tre punkter, nemlig respekten for de nationale kulturskatte, ligestilling mellem kønnene og bekæmpelse af fattigdom. Det glæder mig meget, at De pointerede vigtigheden af de mangesidede og rige nationale, regionale, kulturelle, sproglige og politiske traditioner i medlemsstaterne.
<P>
Det nye Europas demokratiske struktur kræver borgernes tillid og respekt for subsidiaritetsprincippet. Vi er alle klar over, at medlemsstaternes borgere i øjeblikket med bekymring ser det europæiske projekt som en centraliseringsproces, der styres af EU-institutionerne. Jeg opfordrer Dem, hr. udpegede formand, til at arbejde for disse institutioners decentralisering. I en erklæring fra det slovakiske Parlamentet, der allerede blev vedtaget i januar 2002, understreger man i den henseende EU-medlemsstaternes suverænitet i kulturelle og etiske spørgsmål.
<P>
En ting, der indtil videre ikke er blevet en del af den europæiske opbygning, er ligestilling mellem kønnene. Jeg er stolt over at kunne sige, at kvinder beklæder vigtige stillinger på en ansvarsfuld måde og skaber et netværk af solidaritet mellem generationerne. Når kvinder til fulde får mulighed for at bruge deres evner, kan de både få en positiv indflydelse på tilrettelæggelsen af og forståelsen for et samfund for alle borgere. Kvinder prioriterer menneskets grundlæggende værdier højt, nemlig sandhed, retfærdighed, kærlighed og frihed. De skal opmuntres til at fremme disse uerstattelige værdier i deres familieliv og arbejdsliv.
<P>
Jeg vil også nævne kvinders rolle, når det gælder børnepasning samt pasning af handicappede og ældre, og jeg vil nævne de kvindelige flygtninge, som på trods af deres egne lidelser, problemer og håbløse situation engagerer sig i at hjælpe mennesker, der har det endnu værre end dem selv. At beskytte kvinder mod alle nye former for fattigdom er en væsentlig betingelse for, at der reelt kan opnås ligestilling mellem kønnene.
<P>
Hr. Barroso, selv om De ikke nævnte det i Deres tale, er De uden tvivl klar over vigtigheden af at bekæmpe fattigdom, som er et nøglespørgsmål for medlemsstaterne. Fattigdom er en krænkelse af menneskerettighederne og ødelægger familierne. Jeg opfordrer Dem til at deltage aktivt i fejringen af den internationale dag for udryddelse af fattigdom den 17. oktober. Den internationale dags slogan er, at når folk er tvunget til at leve i fattigdom, krænkes menneskerettighederne, og dette slogan er ofte blevet nævnt her i Europa-Parlamentet. Derfor er det vores absolutte pligt at samle vores kræfter for at sikre, at disse rettigheder bliver overholdt. Hr. udpegede formand, De foreslog en positiv alliance mellem Kommissionen og Parlamentet, så kom og mød de parlamentsmedlemmer, der er med i den europæiske komité for den fjerde verden, som er den ældste tværpartiske gruppe i Europa-Parlamentet, og som har været talerør for forhåbningerne hos de fattigste familier i Europa siden 1979.
<P>
Hr. Barroso, på vegne af parlamentsmedlemmerne fra Den Slovakiske Republik ønsker jeg Dem al mulig held og lykke i Deres arbejde som kommissionsformand. Tak.
<SPEAKER ID="40" LANGUAGE="NL" NAME="De Vits (PSE )." AFFILIATION="">
<P>
   - Hr. Barroso, lederen af vores politiske gruppe, hr. Schulz, anførte i går her i Europa-Parlamentet, at vi i gruppen har stillet en række spørgsmål, og at De har besvaret nogle af dem, men at der stadig er mange ubesvarede spørgsmål. Et af de ubesvarede spørgsmål er afgjort spørgsmålet om stabilitets- og vækstpagten. Hvad agter De at gøre for at sikre øget vækst i Europa? Vi kan ikke følge med, når det gælder væksten, og uden vækst kan vi heller ikke sikre tilstrækkeligt mange arbejdspladser. Vi har stabilitetspagten, og det er afgjort et vigtigt instrument, hvad angår den økonomiske politik i EU. Men stabilitetspagten må også udvikle sig til en virkelig vækstpagt, den må suppleres med en vækstpagt. Og en virkelig vækstpagt udvikler vi ikke blot ved, at De fortæller os, at De vil være fremtidsorienteret i Deres fortolkning af stabilitetspagten. Er De med andre ord parat til ved vurderingen af medlemsstaternes udgifter at tage særligt hensyn til vækst- og beskæftigelsesfremmende udgifter? 
<SPEAKER ID="41" LANGUAGE="FI" NAME="Kauppi (PPE-DE )." AFFILIATION="">
<P>
   - Fru formand, hr. udpegede formand for Kommissionen, det var en fornøjelse af lytte til Deres åbningstale. Vi kunne næppe have fundet en mere erfaren og kompetent kandidat. Fru De Keyser bemærkede, at De er dygtig til at udnytte situationen. Det er lige præcis sådan en kommissionsformand, vi har brug for, nemlig en, der kan drage fordel af enhver situation og udnytte de muligheder, der står åbne. Vi har brug for en uafhængig, selvstændig og dynamisk kommissionsformand. Jeg tror, at De er den rette mand. Jeg er glad for, at De kommer fra en lille medlemsstat. Jeg kan forsikre parlamentsmedlemmerne for, at vi med hr. Barroso får en stærk kommissionsformand og en, der også er i stand til at lytte til Parlamentet. Det fik vi allerede et bevis på under høringerne i sidste uge, hvor De forsikrede os for, at De ville være alle europæernes formand.
<P>
Det er vigtigt, at resultatet af valget til Europa-Parlamentet afspejler sig i valget af kommissionsformand, sådan som vi medlemmer af Gruppen for Det Europæiske Folkeparti (Kristelige Demokrater) og De Europæiske Demokrater har givet udtryk for ønsket om. Det er ikke bare tom snak fra vores side. Vi taler åbent om vores målsætninger, og vi fører dem ud i livet, sådan som vi også har gjort i dette tilfælde. Jeg er overbevist om, at Rådets enstemmigt valgte kandidat har et glimrende potentiale til at spille en stærk rolle som kommissionsformand. De uafhængigt foretagne valg af kommissærer er en god start i den forbindelse. Jeg tror også, at De i Deres embedsperiode vil sørge for en yderligere udvikling af de transatlantiske forbindelser, der er så vigtige for os europæere.
<P>
En anden af Europas store udfordringer er en hurtig ratificering af forfatningstraktaten i medlemsstaterne. Dette må være en fælles førsteprioritet for alle os europæere, der elsker Europa og vores egne lande. Vi skal gøre konkurrenceevnen større, så vi kan øge beskæftigelsen og forbedre den økonomiske situation. Ellers kan vi ikke give alle de europæiske borgere et velstående og sikkert Europa. Her spiller et livskraftigt og effektivt indre marked en hovedrolle. Siden 1993 har vi takket være liberaliseringen af det indre marked skabt over 2,5 millioner arbejdspladser og mere end 800 milliarder euro ekstra reserver til Europas befolkning. Der er ikke noget alternativ til liberaliseringen af det indre marked. F.eks. har handlingsplanen for finansielle tjenesteydelser skabt et finansielt indre marked i Europa, som vil øge markedseffektiviteten og skabe større vækst.
<P>
Der har været talt meget om borgernes Europa, og det er så afgjort noget, som er værd at stræbe efter. Hvordan kan vi opnå dette? Europas troværdighed afhænger af, hvordan dets borgere ser på EU's aktiviteter. Vi bør udelukkende træffe beslutninger på EU-plan i de spørgsmål, hvor beslutninger på EU-plan har en klar merværdi for de europæiske borgere. Som det er nu, sætter borgerne pris på Europas fælles valuta og begrebet "fri bevægelighed", og begge dele giver hele EU berettigelse.
<P>
I fremtiden kunne vi endda arbejde ud fra et princip om mindre regulering og en større indsats for at gennemføre og kontrollere aktionerne. Kommissionen, der kontrollerer denne gennemførelse, kan naturligvis hjælpe medlemsstaterne med at se skoven for bare træer. Kommissionen skal bruge sine større personaleressourcer på at forbedre gennemførelsesprocessen og sørge for, at de genstridige medlemsstater samarbejder. Vi stoler på Dem, hr. kommissionsformand. 
<SPEAKER ID="42" LANGUAGE="FI" NAME="Paasilinna (PSE )." AFFILIATION="">
<P>
   - Fru formand, Hr. Barroso, udpeget formand for Kommissionen, de politikker, De har fulgt i Portugal, har skræmt mange af os. Det er der forskellige årsager til: fra krigen i Irak til det sociale sikkerhedssystems kollaps. Nu har De imidlertid sagt her, at De går ind for en helt anden politik, og der er derfor et troværdighedsproblem.
<P>
Vi ønsker et socialt Europa, ellers stoler befolkningen ikke på os og vil ikke følge os. Vil De konkurrere med USA og Kina ved hjælp af de metoder, der er i værk dér, med USA ved hjælp af dets konkurrenceevne inden for våben, endda til tider inden for krig, og som ofte glemmer de fattige, og med Kinas konkurrenceevne, der til dels beror på krænkelser af menneskerettighederne? Hr. Barroso, mit spørgsmål til Dem i dag er følgende: Ønsker De at tage afstand fra sådanne metoder og basere Deres fremgangsmåde på en europæisk social markedsøkonomi, som er vores mål og formål? Vores problem ved den næste afstemning bliver, om troværdigheden kan fastholdes. Hvis De skaber et nyt Europa ved hjælp af en anden politik end den, Deres land følger, får De muligvis succes, hvis ikke vil vi ofte komme i konflikt med hinanden her. 
<SPEAKER ID="43" LANGUAGE="" NAME="" AFFILIATION="Formand">
<SPEAKER ID="44" LANGUAGE="EN" NAME="Attard-Montalto (PSE )." AFFILIATION="">
<P>
   - Hr. formand, vurderingen af hr. Barrosos kvalifikationer har primært drejet sig om tre særlige punkter. Den største kritik af Dem, hr. Barroso, vedrører Deres holdning til krigen i Irak, at De er en kompromiskandidat og, hvad angår Deres politikker, bemærkninger om, at De befinder Dem til højre, selv om De siger, at De er i midten. De underkastes denne procedure, da De formodes at være skyldig og ikke uskyldig. Der er mange fordomme mod de politikker, som De praktiserer i Portugal, og som skyldes Deres politiske overbevisning. 
<P>
Hvis vi skal stemme på en formand, må vi stemme ud fra visse principper. Vi vil gerne have fire ting: respekt for menneskerettighederne, demokratiet og retsstatsprincippet, evnen til at gøre Europa til en global aktør med samtidig opretholdelse af nationernes forskellige identiteter, evnen til at skabe velfærd og evnen til at fordele denne velfærd socialt. På baggrund af disse punkter skal vi beslutte, om De er den rette kandidat. 
<SPEAKER ID="45" LANGUAGE="CS" NAME="Rouček (PSE )." AFFILIATION="">
<P>
   - Hr. formand, hr. Barroso, mine damer og herrer, i mit indlæg af et minuts varighed vil jeg gerne fokusere på blot ét aspekt, nemlig social samhørighed i det udvidede Europa. Valget til Europa-Parlamentet i de nye medlemsstater og det udprægede lave resultat indikerede, at der er stor skepsis i den del af Europa over for EU og ofte over for selve det europæiske koncept. Denne skepsis er affødt af en vis følelse af ulighed, en følelse af andenklasses medlemskab, som ses i de lange overgangsperioder mod fri bevægelighed for personer og landbrugsstøtte.
<P>
Hr. Barroso, jeg vil gerne høre Dem komme med en klar tilkendegivelse af, at De, når De bliver formand for Kommissionen, vil fremme princippet om ligebehandling mellem gamle og nye medlemsstater, og at De vil kæmpe for den gradvise fjernelse af alle uligheder, herunder sociale uligheder, i det udvidede Europa. 
<SPEAKER ID="46" LANGUAGE="SL" NAME="Pahor, Borut (PSE )." AFFILIATION="">
<P>
   - Hr. formand, hr. Barroso, jeg har en bøn til Dem, og da jeg er den sidste taler, håber jeg, at De husker den.
<P>
Den 1. maj i år sluttede 10 nye medlemsstater sig til EU. Vores folk stemte først og fremmest for Europa ved folkeafstemningen, fordi de ønsker sikkerhed og et bedre liv inden for fælles europæiske rammer. De forventer, at vi bruger vores fælles beføjelser til at komme tidligere tiders udviklingsmæssige uligheder til livs.
<P>
Disse forskelle, både økonomiske og sociale, er tydelige. Se blot på problemet med arbejdsløshed og social udelukkelse. Forskelle i udviklingshastigheden kan naturligvis ikke ryddes af vejen fra den ene dag til den anden. De kunne imidlertid løses ved hjælp af Deres beslutsomhed om at fastholde en aktiv politik om solidaritet og socialt engagement. Hvis De får støtte til Deres Kommission i dag, forventer jeg, at den prioriterer denne opgave højt.
<P>
Spørgsmålet om nye og bedre job er afgørende for hele Europa og især de nye medlemsstater. De kan være sikker på, at De har min støtte til enhver foranstaltning i denne henseende. Hvis De imidlertid er ligeglad med dette problem, som vedrører en stor del af EU, kan De ikke regne med min støtte. Ikke desto mindre ønsker jeg Dem held og lykke, hvis De bliver valgt. 
<SPEAKER ID="47" LANGUAGE="PT" NAME="Barroso," AFFILIATION="(Bifald)">
<P>
    Jeg vil gerne takke Dem for alle Deres spørgsmål og vil forsøge at besvare dem alle. Faktisk besvarede jeg nogle af dem i går. Jeg vil som det første henvende mig til de ærede medlemmer fra Grækenland, der spillede en meget aktiv rolle i forhandlingen. Jeg vil gerne i en ånd af fairplay lykønske dem med sejren ved EM i fodbold, som blev afholdt i Portugal. Jeg ved, at det er en meget stor opgave at arrangere et mesterskab i den størrelsesorden, og jeg vil derfor ønske vores græske venner held og lykke med værtskabet for det kommende OL. Jeg vil gerne forsikre dem, der ikke stemmer på mig, for, at jeg vil udvise samme sans for fairplay, som jeg har vist Grækenlands sejr ved EM 2004.
<P>
Nu til Deres specifikke spørgsmål. Jeg har grupperet mine svar, hvilket jeg går meget ind for i sådanne tilfælde. Som det første er der derfor de internationale spørgsmål, hvor jeg især vil svare på hr. Watsons, fru De Sarnez', hr. Schulz', hr. Ortuondo Larreas og hr. Kristovskis' spørgsmål om stærk europæisk repræsentation på den internationale scene. Jeg går ind for, at Europa fortsat indtager førerpositionen i forbindelse med miljøspørgsmål, især spørgsmålene om klimaændringer i Kyoto. Jeg går ind for, at Europa fortsat danner fortrop vedrørende fri og fair handel i forbindelse med Doha-forhandlingerne og for, at Europa fremmer en multilateral tilgang til både politiske og handelsmæssige spørgsmål. Jeg går ind for, at Europa spiller en aktiv rolle inden for udvikling og især inden for bekæmpelse af fattigdom i verden. Afrika prioriteres naturligvis højt her. Men vi skal også bekæmpe epidemier som aids, malaria og tuberkulose. Jeg mener, at Europa har en social forpligtelse på dette område, som Europa ikke kan frasige sig. Derfor har vi også brug for ressourcer i de nye finansielle overslag, der matcher vores ambitioner, og vi skal også bestræbe os på at leve op til vores forpligtelser i relation til FN's millenniumerklæring sammen med vores Monterrey-forpligtelser vedrørende udviklingsstøtte.
<P>
Hvad angår udenrigspolitikken og sikkerheds- og forsvarspolitikken, vil jeg gerne svare på en række spørgsmål, især dem fra hr. Pinheiro og hr. Wiersma, ved at sige, at jeg mener, at vi skal udvikle en europæisk forsvarsidentitet. Den nye forfatning - den nye forfatningstraktat - vil hjælpe os med at konsolidere den sikkerheds- og forsvarsidentitet. Jeg mener også, at vi kan samarbejde med den højtstående repræsentant, EU's fremtidige udenrigsminister. Jeg er faktisk allerede i gang med at forberede dette arbejde med Javier Solana, fordi jeg mener, at der skal gøres en indsats her.
<P>
Jeg vil nu gå videre med spørgsmålet om Irak, som jeg også behandlede i går, men hvor jeg har et par tilføjelser. Faktum er, at Irak har vist, at der endnu ikke er en fælles europæisk politik. Det var ikke mit land, der var skyld i den europæiske enheds sammenbrud. Forskellige medlemsstater, inklusive medlemmer af FN's Sikkerhedsråd, vedtog forskellige holdninger. Sådan ligger landet. Det er ikke Kommissionen, der skal definere EU's udenrigspolitik. I henhold til det nuværende system er det stadig et regeringsanliggende. Jeg kan fortælle Dem, at jeg som formand for Kommissionen, især sammen med EU's nye udenrigsminister som foreskrevet i den nye traktat, vil forsøge at arbejde mod gradvist at opnå en sammenhængende EU-politik og sikre, at EU taler med én stemme. På nuværende tidspunkt forholder det sig således, at Irak har vist, at det endnu ikke er tilfældet, og derfor mener jeg ikke, at det gavner i dag at diskutere, hvem der havde ret. Nu er vi nødt til at finde måder at sammenføre vores holdninger på, og den seneste resolution, der blev enstemmigt vedtaget i FN's Sikkerhedsråd, giver os nogle af ingredienserne til en sådan sammenføring af synspunkter. Det er i vores interesse at samarbejde om Irak og forsøge at nå frem til en fælles vision, især om en stabilisering af Irak og det omgivende område, en vision om et uafhængigt og suverænt Irak, et Irak i fred med sig selv og sine naboer. Jeg vil derfor forsøge at besvare spørgsmålene fra hr. Wurtz, hr. Swoboda, hr. António Costa, fru Napoletano, hr. Wiersma, fru Frassoni, fru Gruber, hr. Paasilina og alle de øvrige ved at sige, at jeg fremover, som formand for Kommissionen - hvis jeg får Deres støtte - så vidt det er mig muligt vil forsøge og samarbejde med medlemsstaterne om at sikre en fælles vision, hvilket der ikke har været tegn på blandt medlemsstaterne, heller ikke, hvis vi skal være ærlige, i vores respektive politiske familier. Det har været et smertefuldt spørgsmål, og vi skal gøre noget ved det nu. Men hvad angår Irak og især også vores forbindelser med USA, vil jeg gerne gentage det, jeg sagde i går. Jeg er meget stolt over at være europæer. Hvis De vælger mig som formand for Kommissionen, påhviler det mig at forsvare Europas almene interesser og fælles bedste og ikke land A eller B's udenrigspolitiske standpunkt. Jeg vil ikke være bundet af hverken den ene eller anden regerings udenrigspolitik, men tilstræbe en fælles udenrigspolitik for EU som helhed.
<P>
Hvad angår forbindelserne med USA, et spørgsmål der er blevet rejst af flere ærede medlemmer, inklusive hr. Swoboda, fru Mussolini, hr. Schulz og hr. Evans, mener jeg, at det er vigtigt, at EU ikke definerer sig selv ud fra sin modstand mod et givet land eller en given region. Vi har vores egen identitet. Vi har ikke brug for at definere os selv som værende imod USA, Kina, Rusland eller andre globale magter. Jeg mener, det er i vores interesse at sikre, at USA deltager konstruktivt i vigtige globale spørgsmål som miljø, bekæmpelse af underudvikling og de store epidemier. Det er det, jeg vil forsøge at opnå, hvis jeg vælges som formand for Kommissionen.
<P>
Et andet spørgsmål, der blev nævnt, var Tyrkiet. Det er et af de vanskeligste spørgsmål, vi står over for. Især fru Grossetête, fru De Sarnez, hr. Martinez, hr. Mulder og hr. Belder nævnte Tyrkiet. Det bliver en central beslutning for EU. Før der træffes en afgørelse i december, skulle både Kommissionen og Rådet lytte til Parlamentets holdning til sagen. Jeg kan ikke på nuværende tidspunkt antage eller formode, hvad det endelige resultat af denne proces bliver. Jeg ved heller ikke endnu, hvad Kommissionens holdning bliver til den rapport, der endnu er under udarbejdelse af Kommissionen under Romano Prodis ledelse, men jeg kan fortælle Dem, at jeg er enig med Dem i, at det er et vigtigt spørgsmål at drøfte, og at enhver afgørelse, der måtte blive truffet, skal bekendtgøres så tydeligt som muligt over for alle, startende med medlemmerne af Parlamentet. Det er heller ikke en afgørelse, der kan træffes på et religiøst grundlag. Med henvisning til nogle af de ærede medlemmers kommentarer vil jeg gerne sige, at det er min overbevisning, at Unionen, Fællesskabet, er baseret på lov og menneskerettigheder. Det kan aldrig blive en Union baseret på nogen form for religiøse fordomme. Det er efter min mening afgørende. Jeg vil også gerne sige, uden hensyn til det tyrkiske spørgsmål, at vi skal have en særlig politik over for vores naboer, det vil sige vores naboer i øst, på Balkan og i Middelhavsområdet. Derfor omtalte jeg dette som en prioritet i går. Det er min overbevisning, at EU's udenrigspolitik ikke kan gøre alt på samme tid - ikke alt kan være en prioritet. Hvis man behandler alt som en prioritet på samme tid, bliver resultatet, at intet prioriteres. Vi har brug for en konstruktiv politik for at sprede fremgang og stabilitet til vores umiddelbare naboer, i øst, på Balkan og i Middelhavsområdet, ud over vores aktive bidrag via multilaterale verdensorganisationer og frem for alt gennem FN. Vi skal derfor styrke forbindelserne med vores umiddelbare naboer, fordi vores egen sikkerhed og stabilitet også i høj grad afhænger af, at vi gør det.
<P>
Hvad angår de institutionelle spørgsmål, De nævnte, og især processen for min egen nominering, blev det spørgsmål rejst af hr. Schulz, hr. Swoboda, hr. Martin, hr. Cohn-Bendit, hr. Ortuondo Larrea og hr. Dehaene. Jeg kan forstå forbeholdene ved den nuværende metode i forbindelse med valget af formand for Kommissionen, men traktaterne er overholdt. Under alle omstændigheder, for at give udtryk for mine egne bekymringer vedrørende dette, tilbød jeg at møde i alle politiske grupper i Europa-Parlamentet. Jeg er altså gået længere end mine forpligtelser i henhold til traktaten for at vise min respekt for Parlamentet. Den nye europæiske forfatning, den nye forfatningstraktat, tilføjer en politisk dimension til valget af formand for Kommissionen. Det er nu i høj grad op til Dem, Europa-Parlamentet, sammen med Rådet, at finde en mere konkret måde for Rådet til at retfærdiggøre sit valg eller de politiske kriterier på, som Rådet anvender ved valget af kommissionsformand i fremtiden eller helt nøjagtigt i 2009. Lad mig være helt klar og sige, at jeg ikke blot ønsker at være Rådets kandidat, selv om jeg naturligvis er meget beæret over Rådets enstemmige støtte, men hvis jeg bliver valgt, bliver det af Rådet og Parlamentet. Derfor er jeg her for at forelægge mine synspunkter og svare på Deres spørgsmål, og det er det, jeg vil gøre. Jeg vil gerne understrege, at jeg, hvis jeg bliver valgt, vil forsvare Europas fælles interesse ved om nødvendigt at stræbe efter at modstå medlemsstaternes traditionsbundne interesser, ved at stræbe efter en balance mellem alle medlemsstater, både store, mellemstore og små, da de alle er vigtige. Deres værdighed er nøjagtig den samme uanset størrelse. Med hensyn til hr. Swobodas spørgsmål, det vil sige spørgsmålet om, hvorvidt jeg har indgivet min afskedsbegæring som premierminister, var den beslutning et tegn på respekt for Parlamentet. Det ville ikke være rigtigt i henhold til vores system, det vil sige i henhold til det portugisiske system, hvor præsidenten for republikken har visse beføjelser, at Portugal skulle vente en måned med at vide, om landets premierminister var eller ikke var valgt til formand for Kommissionen. Derfor står jeg ikke foran Dem i dag som regeringschef, men blot som medlem af det portugisiske parlament. Jeg står foran Dem som en af Dem for at forelægge Dem mine idéer og underlægge mig Deres godkendelse. Det betragter jeg som et tegn på respekt for Parlamentet.
<P>
Et andet spørgsmål, som jeg er blevet stillet af mange ærede medlemmer, især hr. de Villiers, fru Bonino og hr. Carlos Coelho, var spørgsmålet om forbindelserne mellem Kommissionen og Parlamentet, og jeg vil gerne sige det samme, som jeg sagde i mit svar, nemlig "et tæt positivt forhold". EU gør fremskridt, når disse to institutioner, Kommissionen og Europa-Parlamentet arbejder hånd i hånd og respekterer hinandens beføjelser, så Kommissionen ikke forsøger at lægge beslag på Parlamentet, og Parlamentet naturligvis heller ikke trænger ind på Kommissionens område. Men når disse to institutioner arbejder hånd i hånd, kommer Europa fremad, og det er den vej, jeg ønsker at gå.
<P>
Hvad angår drøftelserne om Europas fremtid og om ratificeringen - et spørgsmål, der især blev rejst af hr, Schulz, fru Grossetête og hr. Dehaene - vil jeg gerne sige, at det er en drøftelse, som vi skal vinde på nationalt plan, og alle politikere, det være sig medlemmer af Europa-Parlamentet, medlemmer af de nationale parlamenter m.fl., kan tage del i denne drøftelse. Det henhører under Kommissionen som institution at sørge for troværdig og seriøs information om det, der sker. Kommunikationsopgaven får derfor afgørende betydning, men jeg tror, at den opgave forudsætter, at vi har det politiske mod til at bekæmpe den apati, som jeg nævnte over for fru Bonino og andre medlemmer af Parlamentet. Jeg vil personligt stille mig til rådighed i denne drøftelse, hvor og hvornår De måtte ønske det, men jeg gentager, at det er en drøftelse, der skal vindes på nationalt plan.
<P>
Et andet spørgsmål, som jeg er blevet stillet, angik udvælgelsen af kommissærer, og især hvorvidt der skulle være superkommissærer. Det spørgsmål er jeg blevet stillet af flere ærede medlemmer, især fru Ludford. Jeg vil ikke blot have én superkommissær i Kommissionen - jeg vil have 24 superkommissærer, fordi jeg mener, at der er et afgørende princip på spil her: Princippet om kollektivitet. Kommissionen skal holde fast i det princip. Jeg har endnu ikke truffet endelig afgørelse - den kan jeg først træffe, når jeg har Deres godkendelse - om strukturen i Kommissionen, men det er et af kommissionsformandens ansvarsområder, det er ikke Rådets ansvar, og jeg vil derfor udøve mit ansvar med hensyn til fordelingen af de forskellige porteføljer i Kommissionen. Princippet om kollektivitet gælder også her. Vi trænger ikke ind på de andre institutioners område, men tilsvarende må Rådet heller ikke trænge ind på Kommissionens. Det er mit ansvar, og det vil jeg leve op til.
<P>
Flere medlemmer har rejst spørgsmålet om gennemsigtighed og åbenhed, herunder hr. Evans, hr. Bonde, hr. Lundgren og fru Martens. Jeg går ind for, at Kommissionen skal være åben, effektiv og ansvarlig. Jeg mener, at Europa-Parlamentet skal spille en meget vigtig rolle med hensyn til tilsynet med Kommissionens arbejde. Til at udøve den tilsynsrolle har medlemmerne af Europa-Parlamentet brug for information, og det er jeg indstillet på at give Dem. Desuden skal det positive arbejde, som allerede er iværksat af hr. Prodi på dette område, anerkendes. Hr. Bonde stillede mig en række specifikke spørgsmål, og dem vil jeg gerne svare på. Jeg ved allerede, at De uofficielt har fået oplysninger om hele listen over ekspertgrupper og arbejdsgrupper. Jeg håber, at Kommissionen kan give Parlamentet fyldestgørende oplysninger om disse ekspertgrupper og arbejdsgrupper på regelmæssig basis. Jeg ved, at Kommissionen har samarbejdet med Revisionsretten for at give denne institution alt, hvad den behøver. Jeg er villig til at arbejde sammen med Dem, og især Budgetkontroludvalget, hvad angår den økonomiske kontrol med Kommissionen.
<P>
Jeg har allerede sagt, at jeg endnu ikke har truffet endelig afgørelse om strukturen i Kommissionen, men der er én afgørelse, som jeg har truffet, og det er, at kommissæren med ansvar for budgettet ikke bliver den samme som kommissæren med ansvar for revision og kontrol. Det er efter min mening den bedste garanti for kontrolfunktionen. Hvad angår Deres mere brede spørgsmål om dokumentation og information, er jeg indstillet på at give Parlamentet den information. Jeg vil gerne drøfte med Dem, hvordan vi kan forbedre den nuværende situation. Med hensyn til spørgsmålet om angivere har Kommissionen allerede gennemgået vedtægterne, og personalet i Kommissionen er nu i overensstemmelse hermed tydeligt ansvarligt for at indberette alle uregelmæssigheder, og Kommissionen er forpligtet til at beskytte rettighederne hos embedsmænd, der måtte indberette sådanne uregelmæssigheder.
<P>
Hr. Maaten rejste i går spørgsmålet om køn og antallet af kvindelige kommissærer, og det er blevet rejst igen i dag af fru Ludford, fru Segelström og fru Záborská samt flere andre medlemmer af begge køn. Jeg går ind for lige muligheder. Jeg går ind for ligestilling mellem mænd og kvinder. Det betragter jeg som umiddelbart indlysende i vores kultur, og jeg mener, at det er et spørgsmål om menneskerettigheder, hvor der ikke er plads til kompromis. Jeg sagde i går, at jeg er fast besluttet på at have flere kvindelige kommissærer, end det har været tilfældet hidtil, men en række kvindelige medlemmer har i dag spurgt mig, hvad mit mål helt nøjagtigt er. Jeg vil fortælle Dem mit mål, men jeg kan ikke påtage mig eneansvaret for det, da det også afhænger af de nationale regeringer. Her kan De hjælpe mig med nogle af Deres regeringer, især dem, der endnu ikke har truffet en afgørelse om navnet på den kommissær, de ønsker at foreslå mig. Mit mål er, at en tredjedel af kommissærerne skal være kvinder. Det er mit mål, og det vil jeg kæmpe for at opnå. Jeg vil gøre mit yderste for at realisere det. Jeg kan ikke garantere, at det lykkes, men jeg forsikrer Dem for, at jeg vil gøre, hvad jeg kan.
<P>
Nogle af de oftest stillede spørgsmål har omhandlet økonomiske og sociale spørgsmål, især spørgsmålet om social samhørighed og Lissabon-dagsordenen. De medlemmer, der har stillet disse spørgsmål, omfattede hr. Schulz, hr. Poignon, hr. António Costa, hr. Itälä, fru Figueiredo, hr. Titley, hr. Rasmussen, hr. Rosati, hr. Paasilina og hr. Hökmark. Lad mig gentage, mine damer og herrer, at De ikke må tro på de karikaturer af min politiske profil, som De til tider ser. Jeg mener, at det er muligt at kombinere en social vision med en reformerende dagsorden i forhold til de markeder, der ville gøre Europa til et af de mest konkurrencedygtige områder i verden, hvis ikke det mest konkurrencedygtige. Jeg benægter ikke, at det er meget vanskeligt, men vi er nødt til at arbejde i den retning. Vi kan ikke kassere den europæiske socialmodel til fordel for konkurrenceevne. Derfor betragter jeg Lissabon-dagsordenen som en økonomisk dagsorden, en dagsorden for konkurrenceevne, men også en social dagsorden og en dagsorden for miljøbeskyttelse. Vi er nødt til at gøre mere for at øge konkurrencen og det indre marked og tage et teknologisk skridt fremad og øge produktiviteten, vi er nødt til at investere i uddannelse og menneskelige ressourcer og tilstræbe rene teknologier. Samtidig skal vi imidlertid vælge en prioritet, og den prioritet skal være vækst og beskæftigelse. Det skal klart være vores prioritet, og vi får lejlighed til at definere den ved midtvejsvurderingen af Lissabon-dagsordenen, der udarbejdes af tidligere premierminister Wim Kok. Jeg håber, at vi vil forsøge at gøre vækst og jobskabelse til vores prioriteter, da det er de faktorer, der virkelig kan garantere den sociale dagsorden. Men vi kan kun skabe arbejdspladser, hvis vi har økonomisk vækst, det er problemet, og vi er derfor nødt til at øge produktiviteten og konkurrenceevnen i Europa for at skabe arbejdspladser, da det er det, borgerne er mest bekymrede over. Derfor sagde jeg også i forbindelse med stabilitets- og vækstpagten, et spørgsmål som hr. Rasmussen, hr. Rossati, fru De Vits og mange andre allerede har stillet mig i dag, og gentager følgende: Det forekommer mig ikke fornuftigt at overveje at revidere den traktat, der skabte stabilitets- og vækstpagten. Det gør vi altså ikke. Det, vi kan gøre, og der er allerede luftet idéer vedrørende dette, er at se på fleksible fortolkninger uden at undergrave de vigtige principper i stabilitets- og vækstpagten, så den ikke interfererer med vores formodninger om vækst. Det er den retning, jeg ønsker at gå i.
<P>
Hvad angår de finansielle overslag, især i relation til de nye medlemsstater, vil jeg gerne besvare de spørgsmål, der er stillet af medlemmerne, herunder fru Vaidere, fru Kósáné Kovács, hr. Rouček og hr. Pahor. Jeg betragter det især som en prioritet for de nye medlemsstater, da de har brug for samhørighed og solidaritet i EU, ligesom nogle af os, herunder mit eget land, har haft gavn af den solidaritet. Det er ikke et nulsumsspil, et spil, hvor nogle vinder det, andre taber. Den hjælp, vi kan give de nye medlemsstater, er god for Europa, og det, der er godt for Polen, Tjekkiet, Ungarn, de baltiske stater, Slovakiet eller Slovenien, er godt for Europa som helhed. Jeg er sikker på, at vækst i disse lande bliver et vigtigt bidrag til den overordnede vækst i EU, og jeg agter derfor at slå til lyd for ambitiøse finansielle overslag. Ved at bygge videre på det grundlag, som er skabt af Kommissionen under Romano Prodi, vil jeg slå til lyd for sådanne finansielle overslag, og det er et andet område, hvor jeg har brug for Deres hjælp til at vinde over de medlemmer af Rådet, som endnu ikke er overbevist om betydningen af solidaritets- og samhørighedspolitikken.
<P>
Hvad angår spørgsmålet om mediepluralisme, et spørgsmål, som fru Napoletano rejste i går og fru Gruber i dag, er det et meget vigtigt emne, der taler til hjertet af vores demokrati og spørgsmålet om Europas kulturelle mangfoldighed. Kommissionen har allerede behandlet dette spørgsmål, især i dens grønbog fra midten af 1990'erne. Mediepluralisme er et princip, der klart anerkendes i chartret om grundlæggende rettigheder, og som nu er indarbejdet i forfatningen. Deres spørgsmål vedrører et initiativ i Kommissionen. Vi er nødt til at sikre os, at der i EU er juridisk grundlag for, at Kommissionen lovgiver på dette område. Der er spørgsmål, der stadig mangler at blive præciseret. Vi må ikke undervurdere vanskelighederne i forbindelse med dette spørgsmål, selv om jeg gerne vil gøre det helt klart, at jeg personligt generelt går ind for respekt for principperne om informationspluralisme.
<P>
Jeg kan også forstå følsomheden og bekymringerne omkring spørgmålet om gmo'er - genetisk modificerede organismer. Netop fordi det er sådant et følsomt emne, har Unionen etableret omfattende lovgivningsrammer for gmo'er for at sikre et videnskabeligt baseret system til håndtering af alle disse spørgsmål. Jeg mener, at dette system skal bringes i anvendelse nu med fasthed og beslutsomhed, fordi vores troværdighed er på spil her. Tiden er inde til at vise borgerne i Europa og vores handelspartnere, at det europæiske godkendelsessystem fungerer efter hensigten. Sandheden er, at dette system er det mest avancerede i verden, og vi har derfor ikke råd til at ofre vores troværdighed her. Jeg vil naturligvis gerne have, at dette system gennemføres, og jeg ønsker at forsikre Parlamentet om, at Kommissionen, hvis jeg står ved roret, vil tillægge spørgsmålet den største betydning, som berettiger bestræbelserne i forbindelse hermed.
<P>
Afslutningsvis vil jeg gerne behandle spørgsmålene om selve begrebet "EU", som så mange medlemmer har stillet. Jeg kan naturligvis ikke støtte dem, der helst så Kommissionen nedlagt og EU som helhed afskaffet. Men jeg vil gerne bede om støtte hos alle dem, der ønsker at føre det europæiske projekt videre, og jeg vil på dette tidspunkt tage mig den frihed at tage afstand fra de medlemmer, der har sagt, at de ikke agter at stemme på mig, da mine synspunkter hører til i én særlig del af det politiske spektrum og deres i en anden del. Det mener jeg ærligt talt ikke er fornuftigt, for opfører man sig på den måde, kommer der aldrig et stabilt flertal her i Parlamentet, og det vil altid være umuligt at vælge en formand for Kommissionen. Af samme grund er jeg ikke enig med de medlemmer, der siger, at de ikke stemmer imod mig personligt, men imod mig som Rådets kandidat. Fint, så kunne man også lige så godt sige, at der aldrig ville komme en formand for Kommissionen under de nuværende regler. Vi er en Union af stater og borgere. Jeg betragter ikke de to størrelser som inkompatible, og det er mit svar til fru Ludford og til det ærede medlem, der netop har talt om mine overbevisninger: Der er ikke inkompatibilitet mellem på den ene side at have en stor vision og stærke overbevisninger og på den anden side handle pragmatisk med hensyn til den måde, de skal gennemføres på, og det er min holdning. Jeg har stærke overbevisninger, der ikke kan forhandles om, især med hensyn til frihed og retsprincipper. Jeg mener, at bekæmpelsen af terror bør føres uden krænkelse af de grundlæggende rettigheder. Sikkerhed ja, men ikke en besættelse med sikkerhed. Jeg går ind for frihed, som jeg betragter som uundværlig. Jeg har klart angivet mine værdier: frihed, respekt for menneskerettigheder, retsprincipper, lige muligheder og solidaritet. Det er i mine øjne værdier, der ikke kan forhandles om, og min holdning er fuldstændig klar. Men som formand for Kommissionen vil jeg bestemt stræbe efter kompromiser, men jeg er her ikke blot som repræsentant for én politisk familie, og jeg er overbevist om, at formanden for Kommissionen skal samarbejde med PPE-familien, med De Liberale og Demokraterne, med Socialdemokraterne og med andre medlemmer af de forskellige grupper, der i alt væsentligt er enige om, at det europæiske projekt skal gøre fremskridt. Uden kompromis kommer Europa ikke videre, mine damer og herrer. Det vidner ikke om manglende overbevisning, det betyder, at jeg er overbevist om fortrinnene ved pluralisme, ved kompromis og ved fællesskabsmetoden. Vi har en stor vision for Europa, lad der ikke herske tvivl om det. Vi har dybt rodfæstede overbevisninger, men vi agter at realisere dem på en pragmatisk måde. Derfor, for at vende tilbage til det billede, hr. Watson brugte i går, og som jeg allerede selv har brugt, af et fly uden nogen i cockpittet, mener jeg ikke, at EU kan flyve på automatpilot. Ingen moderne flyvesystemer indeholder hemmeligheden bag det. EU har for at fungere brug for politisk lederskab. EU fungerer på basis af politisk mod, og jeg kan love Dem for, at jeg vil stræbe efter at udøve det politiske lederskab, ikke på en partipolitisk måde, men ved at tilstræbe dynamisk enighed, fordi jeg mener, at Kommissionen afgjort kan fungere som pilot for EU, der er inde i en afgørende fase i historien med afslutningen på EU's udvidelse og dermed viser vores solidaritet og ser fremad mod fred, fremgang, sikkerhed og solidaritet, ikke blot på vores kontinent, men også længere endnu.
<P>
Afslutningsvis beder jeg om Deres støtte, fordi jeg, hvis jeg får Deres støtte, som formand for Kommissionen vil stræbe efter at forene hele Europa, fra Middelhavet til de baltiske lande, fra EU's grundlæggere til dem, der netop har tilsluttet sig, fra de rigeste lande til de fattigste, fra de største lande til de mindste, og jeg vil forsøge ikke blot at være den ærlige mægler, som der er brug for mellem institutionerne, men også være den forenende styrke for at fremme vores europæiske projekt. Jeg ved, at mange mennesker er pessimistiske omkring Europa, men, mine damer og herrer, vi har brug for en fornemmelse for tid. Hvordan så Europa ud for 50 år siden? Hvordan ser det ud i dag? Hvordan så Europa ud for blot få år siden, da Europa var delt af Berlinmuren, og de baltiske lande var besat af en anden magt, da der ikke var frihed på store dele af kontinentet, og hvordan ser Europa ud nu? Vi er bedre stillet i dag, end vi var for 50 år siden. Mit ønske er, at vi om yderligere 50 år står i en endnu bedre position end i dag. Det er det, jeg foreslår at opnå med Deres hjælp og solidaritet.
<SPEAKER ID="48" LANGUAGE="" NAME="Formanden." AFFILIATION="Skriftlig erklæring (artikel 142)">
<P>
   - Mange tak, hr. Barroso.
<P>
Mødet er udsat, så de politiske grupper kan mødes.
<SPEAKER ID="49" LANGUAGE="EL" NAME="Manolakou (GUE/NGL )" AFFILIATION=",">
<P>
   EU's medlemsstaters konservative og "socialistiske" ledere har enstemmigt indstillet Portugals konservative premierminier, hr. Barroso, til posten som formand for Kommissionen, hvilket ikke er kommet som nogen overraskelse, heller ikke for Grækenlands Kommunistiske Parti.
<P>
Partiet bemærker følgende:
<P>
forsoningen mellem EU og USA, bilæggelsen af deres uoverensstemmelser om byttet fra interventionen i Irak, genoprettelsen i befolkningens øjne af den beskidte imperialistiske krig og EU's mere intensive deltagelse i de planer og interventioner, som kræves ifølge "nyordningen",
<P>
hurtigere gennemførelse af de antigræsrodsforanstaltninger, som de samlede monopoler har dekreteret (gennemgribende privatiseringer, afskaffelse af de resterende rettigheder på løn-, pensions-, sundheds-, uddannelses-, velfærds- og beskæftigelsesområdet m.v.) og
<P>
den fejlagtigt benævnte europæiske forfatning, der påtvinges EU's befolkning, og som institutionelt vil sikre EU's militaristiske, enevældige og arbejderfjendtlige karakter.
<P>
Grækenlands Kommunistiske Parti vil gøre alt, hvad det kan, for at støtte den græske befolkning og resten af EU's befolkning i deres kamp mod den antigræsrodspolitik, som valget af den nye formand for Kommissionen markerer.
<P>
Tusinder af arbejdere i Grækenland mister deres job, og det giver EU og de regeringer, der støtter EU, grønt lys for.
<P>
Derfor har Grækenlands Kommunistiske Parti stemt imod hr. José Manuel Barroso. 
<SPEAKER ID="50" LANGUAGE="" NAME="" AFFILIATION="(Mødet hævet kl. 11.20 og genoptaget kl. 11.55">
<P>
)(2) 
<SPEAKER ID="51" LANGUAGE="IT" NAME="Mussolini (NI )." AFFILIATION="Bifald">
<P>
   - Hr. formand, jeg har et indlæg til forretningsordenen. Europa-Parlamentet har også et Udvalg om Kvinders Rettigheder og Lige Muligheder. I et meget kendt italiensk dagblad og i engelske aviser kan man i dag læse en udtalelse af Godfrey Bloom om, at kvinder godt kan finde ud af at lave mad, men ikke kan finde ud af at gøre rent bag køleskabet. Jeg vil gerne gøre opmærksom på, at der er kvinder, som kæmper og bliver slået ihjel for deres rettigheder, kvinder, som tildækkes med burkaer, og kvinder, som i EU stadig er udsat for økonomisk forskelsbehandling.
<P>
Jeg ved godt, at englænderne er selvironiske, men jeg er fra Napoli, og jeg kan kun sige, at vi kvinder både kan lave mad, gøre køleskabet rent og føre politik, mens Godfrey Bloom måske hverken kan gøre køleskabet rent eller føre politik.
<SPEAKER ID="52" LANGUAGE="" NAME="Formanden." AFFILIATION="">
<P>
   - Jeg takker fru Mussolini for hendes forsvar af kvindernes rettigheder, men jeg vil gerne påpege, at det ikke var en bemærkning til forretningsordenen. 
<SPEAKER ID="53" LANGUAGE="EN" NAME="Bloom (IND/DEM )." AFFILIATION="">
<P>
   - Hr. formand, jeg har en kort kommentar. Mine bemærkninger er blevet forkert fremstillet i pressen. Jeg vil især gerne sige, at dette er mit første besøg her, og at det er skandaløst, at noget så udemokratisk kan finde sted. Nogen har citeret forkert fra pressen uden tidligere forbindelse til mig og uden forudgående varsel. Fru Mussolini har end ikke været så beleven at henvende sig til mig om det, der påstås at være skrevet i den engelske presse. 
<SPEAKER ID="54" LANGUAGE="" NAME="" AFFILIATION="Anmodning om beskyttelse af parlamentarisk immunitet - Ændring til dagordenen:"/>
<SPEAKER ID="55" LANGUAGE="" NAME="" AFFILIATION="">
<SPEAKER ID="56" LANGUAGE="" NAME="Formanden." AFFILIATION="">
<P>
   - Næste punkt på dagsordenen er afstemning om forslag fra Formandskonferencen om valg af medlemmer til udvalg.
<P>
Formandskonferencens forslag er godkendt. 
<SPEAKER ID="57" LANGUAGE="CS" NAME="Ouzký (PPE-DE )." AFFILIATION="">
<P>
   - Mine bemærkninger vedrører ikke forretningsordenen som sådan, men den situation, som opstod i går aftes. Jeg er af lederen af den tjekkiske delegation i Gruppen for Det Europæiske Folkeparti (Kristelige Demokrater) og De Europæiske Demokrater (PPE-DE) blevet bedt om at påpege, at tre medlemmer i denne gruppe, herunder to kvinder - mine kolleger i den tjekkiske delegation - ikke er blevet valgt til noget udvalg. De pågældende er fru Jana Hybášková, fru Nina Škottová og hr. Rihards Piks.
<P>
Det finder jeg skandaløst, og jeg vil gerne bede lederne af alle grupper om at afhjælpe situationen hurtigst muligt, så vi ikke behøver vente til september eller endnu længere. 
<SPEAKER ID="58" LANGUAGE="" NAME="Formanden." AFFILIATION="">
<P>
   - Alle medlemmer har ret til at sidde i et udvalg. Denne ret skal respekteres. Det er de politiske gruppers opgave at stille forslag, som sikrer denne ret.
<P>
Hvis situationen er, som De beskriver, og der er parlamentsmedlemmer, som ikke er blevet valgt til noget udvalg, vil jeg bede lederne af de politiske grupper - ikke mindst formanden for Gruppen for Det Europæiske Folkeparti (Kristelige Demokrater) og De Europæiske Demokrater, som disse medlemmer tilhører - om hurtigst muligt at udarbejde et forslag til omfordeling af posterne, så det sikres, at alle medlemmer vælges til et udvalg. Dette problem skal løses så hurtigt som muligt. 
<SPEAKER ID="59" LANGUAGE="DE" NAME="Poettering (PPE-DE )." AFFILIATION="(Bifald)">
<P>
   - Hr. formand, kære kolleger, vi træffer i dag med stort ansvar beslutningen om, hvem der skal være formand for Kommissionen. Vores gruppe, Gruppen for Det Europæiske Folkeparti (De Europæiske Demokrater), tilslutter sig enstemmigt Rådets forslag om at udpege José Manuel Durão Barroso som formand for Kommissionen.
<P>
Vores gruppe tilslutter sig også, ligeledes enstemmigt, Rådets beslutning om at lade Javier Solana, der hidtil har ydet et virkelig godt stykke arbejde som højtstående repræsentant, fortsætte med denne opgave og også lade ham beklæde posten som EU's udenrigsminister om to og et halvt år, når forfatningen forhåbentlig er trådt i kraft. Så vil han også få brug for vores støtte, vores tillid, og vi hilser også denne beslutning velkommen.
<P>
Kære kolleger, de af os - og det inkluderer også mig - der førhen havde det privilegium at arbejde sammen med José Manuel Durão Barroso, kan uden forbehold sige, at han besidder de kvaliteter, der skal til for at løse opgaven som formand for Kommissionen. Men selv om man ikke havde den opfattelse tidligere, må jeg personligt sige, at den måde, hr. Durão Barroso præsenterede sig selv på i grupperne, i alle grupper, i går og i morges her i Europa-Parlamentet, overbeviste mig om hr. Durão Barrosos personlighed og hans egnethed som formand for Kommissionen. Og jeg har ikke hørt nogen i salen sætte spørgsmålstegn ved José Manuel Durão Barrosos personlige egnethed. Han er sagkyndig, han er kompetent, og han kan også, hvilket er vigtigt for EU, formidle sin holdning. Det har desuden gjort indtryk på mig, at han vil have et tæt samarbejde med Europa-Parlamentet, og når vi i dag viser ham vores tillid, betyder det, at vi vil følge ham kritisk - i positiv forstand, naturligvis - når han har tiltrådt embedet, men vi vil som Parlament også udøve kontrol med Kommissionen.
<P>
Kandidaten har vist sig som brobygger og en ærlig mægler. Det viser, at han vil bidrage til at skabe konsensus. Dette europæiske kontinent er så kompliceret, at hverken den ene eller den anden part alene kan afgøre tingene eller regere eller sætte sig igennem. Europa har kun en fremtid, hvis vi i sidste ende går ad konsensusvejen, kompromisvejen sammen. Det er José Manuel Durão Barroso parat til, og derfor er vi i PPE-DE-Gruppen også alle enige om, at vi bør betro ham denne opgave og dette ansvar som formand for Kommissionen.
<SPEAKER ID="60" LANGUAGE="DE" NAME="Schulz (PSE )." AFFILIATION="(Tilråb)">
<P>
   - Hr. formand, mine damer og herrer, hr. Durão Barroso, vi har haft omfattende diskussioner med Dem og har lært Dem at kende som en personlighed, hvis personlige integritet er hævet over enhver tvivl. Det vil jeg sige forud for min tale.
<P>
Jeg er her for at præsentere en beslutning, og det er en beslutning, vi har haft problemer med. Vores gruppe har lyttet til Dem, i går og her til morgen har vi stillet Dem en række spørgsmål, hvor vi har beskrevet vores forestilling om Europas fremtid og kommissionsformandens rolle i denne fremtid. Vi har lyttet til Deres svar og diskuteret dem og de svar, De kom med i morges, på vores gruppemøde.
<P>
Under høringen, i min tale i går og også her til morgen stillede vi endnu en gang fire afgørende spørgsmål, som vi forventede svar på. Og som vi nu selv må svare på. Er José Durão Barroso den kandidat, der kan gøre institutionen Kommissionen stærk over for Rådet, over for stats- og regeringscheferne, over for andre institutioner? Det andet spørgsmål var, om han er den kandidat, der kan føre en bæredygtig miljøpolitik, en bæredygtig økonomisk politik, en bæredygtig udviklingspolitik på grundlag af fair handel i verden? Er han, lød det tredje spørgsmål, den kandidat, der er valgbar for os socialdemokrater, fordi han som formand for Kommissionen repræsenterer det afgørende element i socialdemokratisk politik i Europa, nemlig at det sociale sammenhold skal have høj prioritet i dette samfund?
<P>
Disse tre spørgsmål har vi stillet os selv, og nu vil jeg nævne det fjerde spørgsmål til sidst. De tre spørgsmål besvarede vi med et nej i vores gruppe.
<P>
Det fjerde spørgsmål var:
<P>
Er José Manuel Durão Barroso den kandidat, der kan sætte Europas værdier igennem, frem for alt værdierne i forbindelse med multilateralisme i forhold til unilateralisme drevet frem af egne interesser? Hr. José Durão Barroso, jeg vil gerne sige en ting til Dem personligt: Hvis jeg bare én gang havde hørt fra Deres mund, bare antydningsvis: "Hvis jeg havde haft de informationer, jeg har i dag, for et år siden, havde jeg måske truffet en anden beslutning om Irak-krigen." Bare antydningsvis
<P>
én gang, så havde det været lettere for mig, men i denne sag er De intransigent. Og derfor lyder spørgsmålet, om De er den mand, der f.eks. kan bringe EU i samme øjenhøjde som andre store magter, økonomiske magter, politiske magter. Her skylder De os et bevis. De forbliver for de fleste af os en af dem, der organiserede topmødet på Azorerne.
<P>
Nogle af medlemmerne af min gruppe vil af de forskelligste grunde gerne give udtryk for deres tillid til Dem.
<P>
Måden, disse mennesker har politiseret Deres valg på, hr. Durão Barroso, har mere skadet end gavnet Dem, det vil jeg gerne understrege.
<P>
Nogle medlemmer af vores gruppe vil give udtryk for deres tillid til Dem. Disse medlemmer nyder fuld solidaritet og fuld respekt i vores gruppe, men Europa-Parlamentets Socialdemokratiske Gruppe kan ikke vise Dem sin tillid i dag - det gør mig ondt at sige det, men skulle De vinde, kan De vinde vores tillid i fremtiden.
<SPEAKER ID="61" LANGUAGE="DE" NAME="Watson (ADLE )." AFFILIATION="(Almindelig latter)">
<P>
   - Hr. formand, for at følge tidsånden fra den teutoniske stil, vi har her i vores nye hus, vil jeg gerne sige et par ord på Goethes sprog. Jeg stiller et spørgsmål: For Guds skyld, hr. Poettering, hvad har De gjort her? PPE-medlemmerne har givet hr. Borrell deres stemme, og nu stemmer Socialdemokraterne mod Deres kandidat til Kommissionen.
<P>
Upålidelig partner!
<SPEAKER ID="62" LANGUAGE="EN" NAME="" AFFILIATION="(Latter)">
<P>
 Som du ved, Hans-Gert, ville det ikke have været så slemt, mens Enrique Barón Crespo var der. Problemet er, at da vejret var dejligt varmt i dagene efter den 13. juni, hvor Enrique gik ned til stranden, så fandt han Martin Schulz' håndklæde på sin liggestol!
<P>
Hvis min gruppe stemmer for hr. Barroso i dag, er det ikke for at hjælpe Dem ud af Deres vanskeligheder. De har redt - nu må De ligge, som De har redt. Når min gruppe beslutter sig - for enten hr. Geremek eller hr. Barroso - stemmer vi for Europa.
<P>
Hr. indstillede formand for Kommissionen, i dagens afstemning om Deres indstilling som næste formand for Kommissionen vil De få støtte fra et overvældende flertal i Gruppen Alliancen af Liberale og Demokrater for Europa i Parlamentet. Deres præsentation i gårsdagens forhandling var sikret. De lod Parlamentet tale. De stod der. De besvarede vores spørgsmål. Jeg mener, at De som formand for Kommissionen har forstået, at Deres vigtigste partner bliver Europa-Parlamentet, og jeg kan ikke tale nok om vigtigheden af Deres fortsatte respekt for vores beføjelser, Deres oprigtighed over for vores spørgsmål og Deres tilstedeværelse i Parlamentet. Jeg håber, at De er begyndt, som De regner med at fortsætte.
<P>
Gruppen Alliancen af Liberale og Demokrater for Europa spurgte om klare tilsagn på tre områder: superkommissærer, balance mellem kønnene og gennemsigtighed. I går gav De disse tilsagn. Hvis De i dag får mulighed for at samle en Kommission, vil vi være klar til at holde Dem ansvarlig for de forpligtelser i november og i resten af Deres embedstid. Det siger jeg ikke som en trussel, men som en udfordring. De har valgt en ambitiøs vej og den rette vej. Hold Dem til den, og vi vil bakke Dem op.
<P>
Nu, hvor De har gjort Dem fortjent til vores støtte, kan de forvente en kritisk ven i Gruppen Alliancen af Liberale og Demokrater for Europa. De har vundet vores opbakning til Deres visioner om en ambitiøs og uafhængig europæisk ledelse. De har forstået, at EU ikke er en klub af nationale stater, der har nogle få mærkelige føderale vaner, men en ægte politisk union, og at Kommissionens rolle er at tale for den union. 
<P>
En stærk og uafhængig Kommission kræver et stærkt mandat og et stærkt og produktivt forhold til Europa-Parlamentet. Ved at give Dem vores støtte på en konstruktiv og klar måde i dag, sender Gruppen Alliancen af Liberale og Demokrater for Europa et klart signal om, at dette er det Europa, som vi ønsker. 
<SPEAKER ID="63" LANGUAGE="FR" NAME="Cohn-Bendit (Verts/ALE )." AFFILIATION="Grândola vila morena">
<P>
   - Kære hr. Barroso, tillad mig at tale på en anden måde end i går. På grund af en fælles fortid, hvor vi for mere end 30 år siden sammen sang , skylder jeg Dem ærlighed og fuldstændig oprigtighed.
<P>
Venstrefløjen i Europa-Parlamentet har et problem, nemlig at den er kendetegnet af ideologisk opløsning, og hos De Grønne er problemet lige så stort som hos de andre. Højrefløjen har et problem, nemlig at den er præget af autoritære principper, moralisme og nyliberalisme.
<P>
Livet er kort sagt kompliceret, og kærlighed betyder, at man skal sige sandheden. Jeg elsker Dem.
<P>
Hr. Barroso, De siger selv, at De er en midtersøgende reformator. Men centrumspartiernes problem er, at de er opportunister. Derfor, hr. Barroso, kan min gruppe ikke have tillid til Dem. Reelt forholder det sig således, at hvis De taler med en gruppe, så er De for en bæredygtig udvikling, hvis De taler med en anden gruppe, så er De for markedskræfterne, hvis De taler med en tredje gruppe, er De for det sociale aspekt, hvis De talte med Gud, ville De være for Gud, og hvis De talte med ateister, ville De være imod, at Gud nævnes i den europæiske forfatning.
<P>
Hr. Barroso, jeg er sikker på, at De kan blive en god kommissionsformand. Problemet er lige netop det, som hr. Schulz for en gangs skyld meget klart nævnte. Hvis De bare på et enkelt tidspunkt i alle Deres taler havde givet udtryk for en lille smule tvivl, hvis De f.eks. havde sagt: "Det er korrekt, at jeg traf denne beslutning, men det var vanskeligt! I betragtning af situationen i Irak skammer jeg mig lidt over, at jeg to år efter befinder mig på Azorerne i armene på præsident Bush!" Hvis De på et givent tidspunkt havde sagt, at De i betragtning af det, som i dag foregår i Deres hjemland efter reformerne, drager tvivl om den måde, hvorpå disse reformer blev gennemført, og hvis vi på et givent tidspunkt følte, at vores problemer blev anerkendt, kunne vi sige "Han er god til at kommunikere og ændre sig, vi må give ham en chance."
<P>
Men fordi De på intet tidspunkt har givet udtryk for en sådan tvivl, som i sig selv er den mest intelligente form for europæisk filosofi, kan gruppen De Grønne, hr. Barroso, meget ærligt, åbent og klart ikke stemme for Dem i dag.
<P>
Hvis De bliver udnævnt, vil jeg sige tillykke, og hvis ikke, vil jeg opfordre Dem til at læse Sokrates i sommerferien.
<SPEAKER ID="64" LANGUAGE="FR" NAME="Wurtz (GUE/NGL )." AFFILIATION="(Bifald fra GUE/NGL-Gruppen)">
<P>
   - Hr. formand, kære kolleger, jeg ønsker ganske enkelt i en lidt mere alvorlig tone at bekræfte, at min gruppe, Den Europæiske Venstrefløjs Fællesgruppe/Nordisk Grønne Venstre, ikke stemmer for udnævnelsen af hr. Barroso. Vi er ikke imod ham personligt, men imod de politiske retningslinjer, som er udstukket ikke blot af hr. Barroso og Rådet, men også af Kommissionen og flertallet af Europa-Parlamentet. Det er venstrefløjens protest mod den liberale model og også på nuværende tidspunkt mod den model, som jeg vil kalde Azorerne-modellen.
<P>
Vi mener, at det er godt og endog meget vigtigt, at disse modsætninger udtrykkes meget klart, hvilket ikke udelukker hverken gensidig respekt eller i dette tilfælde tilkendegivelse af enighed, der går hen over de politiske grænser. Vi vil under alle omstændigheder benytte denne fremgangsmåde i denne mødeperiode, ligesom det var tilfældet i den foregående periode.
<SPEAKER ID="65" LANGUAGE="EN" NAME="Farage (IND/DEM )." AFFILIATION="(Bifald fra Gruppen for Selvstændighed og Demokrati)">
<P>
   - Hr. formand, jeg er glad for her til formiddag at kunne tale på vegne af den nye gruppe, Gruppen for Selvstændighed og Demokrati, der er den hurtigst voksende gruppe i Europa-Parlamentet, som jeg mener afspejler den offentlige mening på hele det europæiske fastland. 
<P>
Lad os ikke glemme, hvad vi taler om her. Vi taler om en Kommission og en formand for Kommissionen. Jeg vil tro, at superbureaukraten Jean Monnet sover trygt i sin grav, da vi nu har fået den kommissionsmodel, som han ønskede. Hvis vi får forfatningen, er den kommet for at blive. Ser De, hr. Monnet hadede parlamentarisk demokrati - han mente, at det var uegnet, det kom i vejen for en administrators plan for de næste fem, 10 eller 15 år, og han ønskede en stærk Kommission. Det, vi har i dag, er et EU, som effektivt ledes af bureaukrater, der ikke er valgt, i Bruxelles, og som udsteder direktiver og forordninger, som Parlamentet kun kan pille lidt ved.
<P>
Se blot på Kommissionen! Den er blevet et plejehjem for fejlslagne nationale politikere. Når politikere skal træde tilbage fra regeringen, eller hvis de som Chris Patten mister deres mandat i et valg, bliver de sendt væk i fem eller 10 år i Kommissionen - en Kommission, som har vist sig ikke at kunne reformeres. Kan De huske, at de alle trak sig tilbage i forbindelse med en skandale i 1999? Vi fik at vide, at det alt sammen ville ændre sig og blive bedre. Hr. Prodi sad bag rattet i fem år med hr. Kinnock ved sin side, og hvad skete der? Så kom Eurostat-skandalen. Har vi virkelig fået øget gennemsigtighed? Svaret er nej, og det er så bureaukratisk og slemt, at vi nu har mere end 3.000 arbejdsgrupper og udvalg inden for dette bureaukratiske monster. 
<P>
Hr. Barroso ville mødes med vores gruppe - hvilket var ganske modigt af ham på mange måder. Han er politisk dygtig, en god leder og en god kommunikatør. Han er uden tvivl meget bedre til alle de ting end hr. Prodi. Det er heller ikke særlig svært, vel? Han tror dog på et politisk Europa. Han støtter den europæiske forfatning: en forfatning, som er dårlig for demokratiet, en forfatning, som etablerer dette sted som en ny juridisk enhed, en forfatning, hvis udtrædelsesvilkår er så uacceptable, at de gør EU til nationernes fængsel. 
<P>
Min gruppe vil klart stemme imod hr. Barroso, og vi opfordrer alle i Parlamentet, som ønsker at stoppe den europæiske forfatning, til at benytte sig af lejligheden i dag til at sende en besked.
<SPEAKER ID="66" LANGUAGE="EN" NAME="Crowley (UEN )." AFFILIATION="(Bifald fra højre)">
<P>
   - Hr. formand, jeg vil også gerne deltage i forhandlingen om kandidaturet for den indstillede formand, hr. Barroso. Når jeg lytter til indlæggene i Parlamentet, forundres jeg altid over forskellene i ideologier og baggrunde. Det er dog på afgørende tidspunkter som disse, at jeg indser, hvor stærkt optaget vi er af ideologi og synspunkter, der passer bedre til det 19. og begyndelsen af det 20. århundrede end til det 21. århundrede. 
<P>
Vi har det store privilegium i Parlamentet at være repræsentanter for befolkningen i Europa. Vi har en pligt til at træffe virkelige beslutninger på deres vegne, ikke ud fra nogen ideologi, men ifølge det, vi mener, er i den europæiske befolknings bedste interesse. Det nærmeste, vi kan komme på det, er regeringerne. De 25 suveræne regeringer har i deres klogskab givet deres støtte til hr. Barroso, og om ikke af andre årsager er det nok for mig til at give ham min støtte. 
<P>
Derudover kom hr. Barroso til os som direkte valgte repræsentanter for befolkningen i Europa for at fremlægge sin sag i hver af vores grupper. Selv om medlemmerne måske kritiserer hans politiske evner og modvilje til at give dem de svar, som de ønskede, må vi i det mindste anerkende hans belevenhed for at komme til os. Han kom med politiske holdninger, hvor det var muligt, og svarede ikke på spørgsmål, som han ikke kunne besvare. Jeg ved, at medlemmerne i min egen gruppe stillede spørgsmål såsom: Vil denne person få denne post i Kommissionen? Han svarede, at han ikke kunne drøfte det, da han endnu ikke var formand, og at han ikke vidste, hvem de andre indstillede ville blive. Jeg beundrer en mand, der er villig til at sige, at han måske har begået fejltagelser tidligere, men at vi nu bevæger os fremad.
<P>
I hans erklæringer og høringer med vores gruppe talte han om sin rolle som en ærlig mægler. Vi har brug for en ærlig mægler til at handle inden for EU, da EU, trods ideologisternes mening, ikke er en model for andet. Institutionerne er ikke efterligninger - de er unikke institutioner, der afspejler medlemsstaternes unikke ordninger, foranstaltninger på det mellemstatslige plan, samarbejde, koordination og - trods visse kollegers holdning - demokrati.
<P>
Jeg så meget gerne, at vi får en leder for EU, der er og var en politiker, der var del af forskellige ideologier, som anerkendte, at han handlede forkert i sin ungdom, som trådte frem og ændrede de handlinger for at afspejle det mest nødvendige. Det handler ikke om et skel mellem venstre og højre, det forholder sig ikke sådan, at venstrefløjen tager fejl, og højrefløjen har ret eller omvendt, men det handler om tage det bedste fra alle ideologier for at sikre, at vi kan levere varen for hele befolkningen. Det handler ikke om Boston mod Berlin, det handler om at sikre, at vi gør det rigtige for hele befolkningen i Europa i det 21. århundrede. 
<P>
Vi står i dag ved en ny grænse, en ny tids frembrud, hvor Europas gamle visioner er brudt sammen, hvor landene, som blev nægtet at få demokrati og repræsentation, får den mulighed nu. Det er et dårligt tegn, at vi bruger lejligheden til at lade overordnede politiske betragtninger være gældende på dette afgørende tidspunkt. Min gruppe, Gruppen Union for Nationernes Europa, og jeg vil give vores fuldstændige støtte til hr. Barrosos indstilling, og vi håber, at andre parlamentsmedlemmer vil gøre det samme.
<SPEAKER ID="67" LANGUAGE="FR" NAME="Gollnisch (NI )." AFFILIATION="">
<P>
   - Hr. formand, hr. Barroso, på vegne af de medlemmer af løsgængerne, som er med på den europæiske højrefløj, anklager jeg Dem ikke for at have haft en revolutionær fortid sammen med hr. Cohn-Bendit, for han er et eksempel på, at man godt kan have en revolutionær fortid og i dag alligevel være en fremtrædende forsvarer af systemet. Jeg vil begrænse mig til at finde ud af, om De er den rette person på rette tid og sted.
<P>
I et europæisk system, hvor Kommissionen i Bruxelles har væsentlige beføjelser til at fremsætte lovgivningsforslag og gennemføre politikker, har denne instans ved de forskellige traktater fået mulighed for at få større og større magt over de 400 millioner europæiske borgerne, og det er en udvikling, som vi er imod. Problemet for os er derfor at vide, om vi kan bruge Dem til at protestere mod denne udvikling.
<P>
Deres handlinger både som premierminister og siden som medlem af Rådet har vist os, at De på det økonomiske og monetære plan har været en så overbevisende europæer, at De har holdt Dem strengt til stabilitetspagten og dens principper. De har for øvrigt i rosende toner omtalt den på et tidspunkt, hvor selveste hr. Prodi - og det siger ikke så lidt - indrømmede, at den var tåbelig.
<P>
For lidt siden var De meget undvigende i Deres svar på spørgsmålet om, hvorvidt vi bør have en holdning, der er uafhængig af USA, og vi kan alle tydeligt huske det katastrofale initiativ, som De traf med organiseringen af det famøse topmøde på Azorerne dagen efter angrebet på Irak.
<P>
Og selv om De meget omhyggeligt og meget diplomatisk har været forsigtig med ikke at udtale Dem om dette punkt, er De en stærk fortaler for, at der hurtigst muligt indledes tiltrædelsesforhandlinger med Tyrkiet, som er et hæderligt land, men som hverken geografisk, kulturelt eller historisk er europæisk.
<P>
Alle dette burde betyde, at vi stemmer mod Deres udnævnelse. Men da vi alligevel sætter pris på Deres høflighed og kultiverede fremtræden samt den berømte forudsætning om uskyldighed, som gælder selv de værste forbrydere - De er naturligvis endnu ikke forbryder - har nogle af os valgt at stemme hverken for eller imod. Hvis jeg skal gå endnu videre, vil jeg gøre ordene af Deres store digter Fernando Pessoa til mine.
<SPEAKER ID="68" LANGUAGE="PT" NAME="" AFFILIATION="&quot;The day after tomorrow, yes, but only the day after tomorrow… I will get up tomorrow and think about the day after tomorrow, and then it will be possible; but today, no… No, nothing today; today I cannot do anything.&quot;">
<P>
 (i overmorgen, ja, men først i overmorgen ... I morgen står jeg op og tænker på i overmorgen, og så vil det være muligt, men i dag, nej ... Nej, ikke i dag, i dag kan jeg ikke foretage mig noget). 
<SPEAKER ID="69" LANGUAGE="" NAME="" AFFILIATION="(Mødet udsat kl. 12.50 af hensyn til stemmeoptællingen og genoptaget kl. 13.15)">
<SPEAKER ID="70" LANGUAGE="" NAME="Formanden." AFFILIATION="">
<P>
   - Vi venter nogle minutter på hr. Barroso, inden vi oplæser resultatet af afstemningen. 
<SPEAKER ID="71" LANGUAGE="FR" NAME="Pannella (ALDE )." AFFILIATION="">
<P>
   - Hr. formand, vi ved alle, at hr. Barroso længe har kendt til institutionerne og deres bestemmelser. Vi ved også, at han ikke er arrogant. Vi bør derfor naturligvis have en vis tillid til ham. Da der på ingen måde er tale om manglende høflighed, må der være tale om en misforståelse. Selv om jeg mener, at vi stadig kan have tillid til ham, synes jeg dog alligevel, at det er umuligt, at vi ikke ved, hvor han er efter tre minutter, så han kan rette misforståelsen. Det var alt.
<SPEAKER ID="72" LANGUAGE="" NAME="Formanden." AFFILIATION="(Vedvarende bifald)">
<P>
   - Resultatet af afstemningen er følgende:
<P>
711 deltagere i afstemningen, 3 ugyldige, 44 blanke, 664 afgivne stemmer, 413 stemmer for og 251 stemmer imod.
<P>
På baggrund af dette resultat har Europa-Parlamentet valgt den af Rådet indstillede kandidat til posten som formand for Kommissionen. Jeg lykønsker hr. Barroso og underretter i overensstemmelse med forretningsordenens artikel 98, stk. 3, Rådet herom og anmoder det og den udpegede formand om at indstille kandidater til de forskellige poster som medlem af Kommissionen efter fælles overenskomst. 
<SPEAKER ID="73" LANGUAGE="PT" NAME="Barroso," AFFILIATION="">
<P>
    Jeg ved, at de fleste portugisere i dag er meget stolte over, at den næste formand for Kommissionen er portugiser. Jeg vil gerne sige til alle mine landsmænd, at jeg er særdeles stolt over at være portugiser. 
<SPEAKER ID="74" LANGUAGE="EN" NAME="" AFFILIATION="">
<P>
 Hr. formand, jeg vil gerne fortælle Dem, at jeg er meget beæret over nu at kunne tjene EU som formand for Kommissionen. Jeg er lykkelig, beæret og stolt over, at Europa-Parlamentet har bekræftet min udnævnelse. 
<P>
Som jeg har fortalt Dem, ser jeg mig selv som en person, der kan bygge broer. Venstre og højre er kun en dimension inden for politik. Der er andre. På venstre- og højrefløjen er der modernister, og dem, der er knap så modernistiske. På venstre- og højrefløjen er der europæere, der er for Europa, og dem, der er imod EU. Vi bør bygge en dynamisk koalition for Europa. Jeg vil samarbejde med Dem alle. Jeg er særligt taknemmelig over for Dem, der har støttet mig fra begyndelsen, men jeg vil prøve at bygge broer med alle dem, der ikke stemte på mig denne gang. Vi har brug for denne form for dynamisk koalition for at bringe vores EU fremad. 
<SPEAKER ID="75" LANGUAGE="FR" NAME="" AFFILIATION="">
<P>
 Hr. formand, mine damer og herrer, jeg vil endnu en gang give udtryk for min dybe europæiske overbevisning. Jeg er meget beæret over Deres støtte. Jeg forpligter mig til at arbejde for Europa, at respektere vores fælles arv og opbygge Europa omkring tankerne om fremgang, solidaritet og sikkerhed. Jeg håber, at vi fortsat både i Kommissionen og Europa-Parlamentet kan samarbejde i en positiv ånd - det er vigtigt for Europa - med respekt for vores forskelligheder, mens vi bestræber os på at prioritere vores fælles vision om Europa højest.
<SPEAKER ID="76" LANGUAGE="" NAME="Formanden." AFFILIATION="(Mødet hævet kl. 13.30)">
<P>
   - Jeg erklærer Europa-Parlamentets session for afbrudt.(1)
<SPEAKER ID="77" LANGUAGE="" NAME="" AFFILIATION="Dagsorden for næste møde:"/>
