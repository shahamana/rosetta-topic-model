<CHAPTER ID="015">
Indlæg af et minuts varighed om politisk vigtige sager
<SPEAKER ID="021" NAME="Formanden">
Næste punkt på dagsordenen er indlæg af et minuts varighed om politisk vigtige sager.
<SPEAKER ID="022" NAME="Georgios Papastamkos" AFFILIATION="PPE-DE">
(EL) Hr. formand, mine damer og herrer! Som De ved, er der forhandlinger i gang mellem Unionen og Sydkorea for at skabe et frihandelsområde. Inden for rammerne af den parlamentariske kontrol har jeg gjort Kommissionen opmærksom på et anliggende, som har stor betydning for økonomien i visse dele af Grækenland såvel som andre regioner.
<P>
Jeg henviser til de yderst høje importafgifter, som Sydkorea pålægger frugt på dåse. Vi ved, at det er en begrænset rolle, Europa-Parlamentet kan spille i udformningen af udenrigshandelspolitikken. Hemmeligholdelse i Kommissionens forhandlinger bør dog ikke resultere i manglende gennemsigtighed og demokratisk ansvarlighed, i hvert fald ikke inden for EU-systemet.
<SPEAKER ID="023" NAME="András Gyürk" AFFILIATION="PPE-DE">
(HU) Hr. formand! Tak for at jeg må få ordet. Det russiske valg, som blev afholdt den 2. december kan måske fylde os med frygt. Observatører fra OSCE og Det Europæiske Råd, hvis de overhovedet formåede at skaffe visum, rapporterede om alvorlige krænkelser. Før valget gjorde regeringsstyrker alt i deres magt for at gøre tingene umulige for de politiske bevægelser, som opponerede imod dem. Deres anstrengelser har fornægtet det russiske samfund den vigtigste grundpille i demokratiet, friheden til at vælge. Vi er overbeviste om, hvad angår de antidemokratiske processer, at Europa ikke kan begrave hovedet i sandet. Vægt på regeringsstabilitet kan under ingen omstændigheder retfærdiggøre indskrænkelse af ytringsfriheden eller valgretten. Vi skal ikke glemme, at denne stat, som anvender magtpolitik inden for egne grænser, heller ikke vil blive afskrækket fra at anvende denne politik internationalt. Vi føler ikke, at der er mulighed for et videregående samarbejde mellem EU og Rusland. Samtidig skal det bilaterale samarbejde i ethvert henseende være bygget på overholdelse af menneskerettighederne og ægte gensidighed.
<SPEAKER ID="024" NAME="Formanden">
Han var genstand for en fejl fra min side. Jeg oplæste ved en fejl PPE-DE i stedet for PSE, hvilket naturligvis ikke er acceptabelt. To repræsentanter fra De Europæiske Socialdemokraters Gruppe har derfor ordet.
<SPEAKER ID="025" NAME="Antonio Masip Hidalgo" AFFILIATION="PSE">
(ES) Hr. formand! Tak for Deres ord på vegne af hele Parlamentet i starten af mødet om den terrorhandling, som ramte to unge spaniere.
<P>
Jeg vil gerne minde Dem om, at den 16. maj blev to spaniere, Miguel Ángel López og Edén Galván, tilbageholdt i Riga sammen med fem portugisere for at have taget nogle lettiske flag, som hængte i gadelamperne.
<P>
De ønskede ikke at fornærme nogen. De fik ingen juridisk assistance før det forberedende retsmøde, hvor de ikke havde en tolk, og de havde kun få sekunder sammen med en advokat. De blev slået af politiet, og de blev sat i isolation. En af dem sad en hel uge uden medicin for sin sygdom.
<P>
Nogle tilbragte 13 dage i fængsel, før de blev løsladt uden anklage. Miguel Ángel og Edén Galván tilbragte 19 dage i fængsel. Dette mareridt endte i november med en bøde på 4.000 euro til hver.
<P>
Jeg ved, at der har været andre sager med urimelig behandling for påståede lovovertrædelser mod lettiske symboler, som efter min mening er meget alvorligt. På denne menneskerettighedsdag vil jeg bede formanden, som er sensibel over for menneskerettighederne, om at skrive til den lettiske præsident for at udtrykke vores store bekymring.
<SPEAKER ID="026" NAME="Inés Ayala Sender" AFFILIATION="PSE">
(ES) Hr. formand! Jeg vil også gerne som de andre sige tak for Deres ord om mordet på de to betjente i Capbreton.
<P>
Jeg vil også gerne indgive klage over det skuffende skue i Parlamentet under besøget af den spanske regeringschef, José Luis Rodríguez Zapatero. Som spanier og repræsentant for de europæiske vælgere i Parlamentet er det svært for mig at forstå, hvordan vores institution kan invitere den spanske regeringschef uden at gøre alt for at sikre et værdigt besøg. Det blev især bemærket i den største politiske gruppe, da det næsten virkede til, at gruppen havde fået en ordre, og dette blev kommenteret af medierne i mit land.
<P>
Jeg mener, at vi har spildt en enestående mulighed for at forbedre synligheden af de proeuropæiske bånd, som eksisterer mellem Parlamentet og det spanske folk, som på denne dag var repræsenteret her af deres regeringschef. Parlamentet levede ikke op til den gæstfrihed, som spanske og europæiske borgere kunne have forventet.
<P>
Ved hjælp af en generøs og stærk proparlamentarisk indstilling foretrak den spanske regeringschef heldigvis at kommentere på standarden og udbyttet af debatten og den enestående velkomst fra resten af grupperne samt det store opbud af spanske borgere, som hilste ham velkommen i Rådets bygning.
<P>
Jeg har tillid til, at Deres betydelige erfaring og Deres nuværende ansvar som formand i Parlamentet vil fortælle Dem, hvad De skal gøre for at slette dette uheldige indtryk og sikre, at lignende ikke sker igen.
<SPEAKER ID="027" NAME="Formanden">
Formanden er altid tilfreds, når mødeforsamlingen er fuldtallig og især af grunde som disse.
<SPEAKER ID="028" NAME="Metin Kazak" AFFILIATION="ALDE">
(BG) Hr. formand, mine damer og herrer! Bulgarien har efter indtrædelsen i EU bidraget med en velfungerende tolerancemodel, som er unik for Balkan og Europa. Den bygger på balancen mellem princippet om integration af mindretal inden for alle områder af politisk, socialt, økonomisk og kulturelt liv i landet samt princippet om bevarelse af deres etniske og religiøse identitet. Denne model tilbød en vej ud af stilstanden mellem de interetniske spændinger, som den såkaldte "genopbygningsproces" havde kastet Bulgarien ud i. Det er præcis denne model, som har genoprettet de gode naborelationer mellem kristne og muslimer, og som har forvandlet etniske konflikter til en politisk proces.
<P>
Bevægelsen for Menneskerettigheder og Frihed spiller en grundlæggende rolle i udviklingen af den bulgarske etniske model. Bevægelsen for Menneskerettigheder og Frihed forsvarer som det største liberale parti på Balkan individuelle rettigheder og friheder og beskytter mindretal, som foreskrevet i loven og i overensstemmelse med de europæiske værdier snarere end på grundlag af oprindelse eller religion. I modsætning til andre nabolande, og selv i tider med alvorlige repressalier begået af det kommunistiske regime, har Bevægelsen for Menneskerettigheder og Frihed aldrig været fristet til at gribe til voldelige metoder. Den har aldrig støttet afståelsesidéer eller afståelseshandlinger, men søger i stedet at nå til enighed med alle demokratiske partier på både nationalt og europæisk niveau for målrettet at bekæmpe nye tendenser mod etnisk, religiøs og racemæssig intolerance.
<SPEAKER ID="029" NAME="Zdzisław Zbigniew Podkański" AFFILIATION="UEN">
- (PL) Hr. formand! Pesticidmisbrug og ukorrekt affaldshåndtering har betydet en forringelse af jordkvaliteten og udgør en trussel for vores borgere. At give dem og fremtidige generationer mulighed for at producere sunde fødevarer bør være en af vores højeste prioriteter.
<P>
De løsningsforslagene, der er fremsat i fru Gutiérrez-Cortines' betænkning, som omfatter udfærdigelsen af en liste med kontaminerede områder i hver medlemsstat og en strategi for forbedring af disse områder, er utvivlsomt et skridt i den rigtige retning, og jeg håber, at der vil komme flere lignende skridt fremover.
<P>
Kemisk kontaminering og elimineringen af dens konsekvenser er dog ikke hele historien. Et nyt og mere alarmerende problem, som relaterer sig til den stigende produktion af genetisk modificerede fødevarer, er opstået sideløbende med dette, og det er biologisk kontaminering. Jeg kan forsikre Dem alle om, at gmo'er er betydeligt mere alarmerende end kemisk kontaminering. Mens vi bekæmper kemisk kontaminering, må vi også bekæmpe biologisk kontaminering. EU må sige et beslutsomt "nej" til introduktionen af gmo'er i fødevarer.
<SPEAKER ID="030" NAME="Milan Horáček" AFFILIATION="Verts/ALE">
(DE) Hr. formand! Valget til Dumaen den 2. december viste endnu en gang, at der ikke kan forventes overraskelser i Rusland. Metoderne har sørget for en målrettet nedbrydning og intimidering af oppositionen ved omfattende ændringer i valglovgivningen og fængsling og udryddelse af potentielle modstandere som eksempelvis Khodorkovsky og gentagne anholdelser af Garry Kasparov.
<P>
Vi er ikke imponeret af resultatet af valgkampagnen fra Det Forenede Rusland. Putins parti vinder, demokratiet taber. Denne tvivlsomme succes forstærkes af det faktum, at ingen partier, som har været kritiske over for regeringen, er kommet ind i parlamentet. Dette valg antyder ikke et fælles grundlag for forholdet mellem Europa og Rusland bygget på demokrati, menneskerettigheder og retsstatsprincippet. Denne nedslående generalprøve lover ikke godt for præsidentvalget i marts 2008, og på samme tid viser det os vigtigheden af vores forståelse af værdier.
<SPEAKER ID="031" NAME="Willy Meyer Pleite" AFFILIATION="GUE/NGL">
(ES) Hr. formand! Tak for Deres udtalelse på vegne af Parlamentet, som fordømmer ETA-mordene.
<P>
Hvis vi går videre til min forespørgsel, vil jeg gerne sige, at jeg i sidste uge havde muligheden for at møde fru Yolanda Pulecio, moderen til Ingrid Betancourt, der, som De ved, har været holdt i fangenskab af FARC siden 2001. Hun tilkendegav, ligesom jeg nu tilkendegiver over for Dem, Parlamentet og Kommissionen og de europæiske institutioner, behovet for, at EU skal spille en fundamental rolle i at støtte mæglingen fra både Hugo Chávez, Venezuelas præsident, og Frankrigs præsident Sarkozy. Den 9. oktober støttede de europæiske institutioner gennem det portugisiske formandskab også denne mægling.
<P>
Dette er meget vigtigt, da en mulighed er ved at åbne sig for mægling og gøre en ende på lidelserne for de mange gidsler, som har været tilbageholdt i lang tid, og begynde at genoprette normale tilstande i konflikten i Colombia.
<P>
Jeg beder derfor de europæiske institutioner om ikke at lade dette kald fra fru Yolanda Pulecio, moderen til Ingrid Betancourt, falde for døve øren.
<P>
(Bifald)
<SPEAKER ID="032" NAME="Gerard Batten" AFFILIATION="IND/DEM">
Hr. formand! Den 23. november var første årsdag for mordet på min medborger Alexander Litvinenko, som viste sig at være en statssponsoreret nuklear terrorhandling. Stoffet, som blev anvendt til at slå ham ihjel, polonium-210, er nøje kontrolleret og kan nemt spores tilbage til sin kilde i Rusland, selv helt ned til det oprindelige parti, hvorfra det stammer. Forbrydelsen kunne kun have været bemyndiget fra højeste niveau i de politiske kredse i Rusland.
<P>
De britiske myndigheder har anmodet om udlevering af kun én enkelt person, Andrei Lugovoi, men mordet var ikke begået af en enkeltperson. Et hold af trænede sammensvorne var involveret. Den britiske regering har forsikret, at hr. Lugovoi fremstår som eneansvarlig for at aflede opmærksomheden fra, hvor ansvaret i virkeligheden ligger. Mistanken peger direkte tilbage til Kreml. Hvis ikke præsident Putin beordrede handlingen, så ved han helt sikkert, hvem der gjorde.
<SPEAKER ID="033" NAME="Monica Maria Iacob-Ridzi" AFFILIATION="PPE-DE">
(RO) Hr. formand! Ved slutningen af året udarbejder Kommissionen en rapport om de hindringer, som er pålagt adgangen til arbejdsmarkedet.
<P>
Efter min mening bør denne rapport fremhæve følgende to punkter: De pålagte restriktioner på de nye medlemsstater er ikke berettiget, eftersom deres indtrædelse ikke har skabt ubalance på de andre EU-landes markeder, og for det andet bør disse restriktioner ikke overstige de første to år som specificeret i den europæiske arbejdslovgivning.
<P>
Formlen 2+3+2 virker til at være anvendt i medlemsstaterne som svar på visse nuværende politiske krav.
<P>
Derfor vurderer jeg, at et fast standpunkt fra de europæiske institutioner fra de to første år er nødvendigt for at stoppe den uretmæssige hindring af arbejdskraftens bevægelighed.
<P>
Jeg vil også gerne genbekræfte princippet om fællesskabspræference i den kontekst, hvor Parlamentet diskuterer det blå EU-kort, hvilket vil give mulighed for at importere arbejdskraft på 20 millioner mennesker fra lande uden for EU.
<P>
I kraft af dette princip er det usædvanligt at behandle arbejdere fra de nye EU-lande strengere end arbejdere fra tredjelande.
<SPEAKER ID="034" NAME="Justas Vincas Paleckis" AFFILIATION="PSE">
Hr. formand! Udvidelsen af Schengenområdet er en pragtfuld julegave til det 21. århundredes europæere. Dog er et nyt tæppe ved at blive lagt ud for vores naboer Ukraine, Rusland, Moldova og Belarus: et økonomisk og bureaukratisk tæppe i stedet for det gamle jerntæppe. Tidligere kunne vores naboer få gratis eller prisnedsatte visa til at rejse til de mange nye Schengenlande. Nu skal de betale mellem 35 og 60 euro. Dette er en tredjedel af en månedsløn i nogle af disse lande.
<P>
Den økonomiske gevinst fra visumafgifter giver bagslag for EU. For almindelige naboer bliver EU et fjernt land. Jo flere der besøger EU, des bedre kan de, når alt kommer til alt, se, hvordan vi lever, og samtidig vil vores turistindustri få fordel af det. Også økonomisk er det bedre at tillade end at forhindre.
<P>
Vi har ikke brug for Fort Europa. Jeg beder mine kolleger og formanden for Parlamentet om at lægge pres på Rådet for at revurdere betingelserne for visumafgifter for vores naboer i øst.
<SPEAKER ID="035" NAME="Toomas Savi" AFFILIATION="ALDE">
Hr. formand! Jeg vil gerne gøre Dem opmærksom på et dokument, som Parlamentet skal til at arbejde på: Forslaget til Europa-Parlamentets og Rådets forordning (EF) nr. 1228/2003 om betingelserne for netadgang i forbindelse med grænseoverskridende elektricitetsudveksling.
<P>
Det bekymrer mig, at Kommissionens forslag ikke indeholder artikler, som vil tillade medlemsstaterne at begrænse importen af elektricitet fra tredjelande, hvor miljøkontrollen er mindre end i EU.
<P>
EU bør ikke give bevillinger til energileverandører, som producerer billig energi - men med katastrofale konsekvenser for miljøet. Dette vil være totalt illoyalt over for vores værdier og samtidig uretfærdigt for vores europæiske energileverandører, som lever op til de nødvendige standarder.
<SPEAKER ID="036" NAME="Ryszard Czarnecki" AFFILIATION="UEN">
(PL) Hr. formand! Med henvisning til to tidligere indlæg fra mine kolleger, vil jeg gerne kommentere valget i Rusland. Det mindede mig om en gammel vittighed om, at alle amerikanere kan vælge en bil, så længe det er en sort Ford. Jeg har dog indtrykket af, at mange europæiske politikere udstødte et lettelsens suk over, at der var noget kontinuitet, og der stadig var nogen i Rusland, som de kunne tale med.
<P>
Jeg forstår naturligvis de økonomiske interesser, som hver enkelt EU-medlemsstat, især de store, hver enkelt lobbygruppe og hver enkelt industri har, men vores stiltiende samtykke af, at menneskerettighederne i Rusland ikke overholdes, vores EU-blindhed og -døvhed, kan kun anspore de russiske myndigheder til at fortsætte med at anholde flere og flere Kasparover. Jo mere stille vi er i EU om det, som foregår i Rusland, og jo mindre vi taler om det, des mere undertrykkelse sker der i landet - så enkelt er det. Jeg foreslår derfor, at vi taler om det, som sker i Rusland, og der sker slemme ting.
<SPEAKER ID="037" NAME="Gisela Kallenbach" AFFILIATION="Verts/ALE">
(DE) Hr. formand! Jeg vil gerne henlede opmærksomheden på situationen med den bulgarske kunsthistoriker Martina Baleva og hendes tyske kollega fra Freie Universität i Berlin Ulf Brunnbauer. Begge er blevet udsat for dødstrusler og hadekampagner, fremsat af især tv-stationen Skat TV og det radikale parti Ataka, i forbindelse med og som resultat af videnskabeligt arbejde med et maleri. For ganske nylig efter Atakas europæiske valgkampagne blev et banner opslået med budskabet "Baleva på skafottet - den tyske jøde bundet til pælen!" Klagen har ikke været behandlet af den bulgarske offentlige anklager siden juni på grund af offentlig tilskyndelse til mord. Af sikkerhedsmæssige årsager opholder fru Baleva sig nu i Tyskland. Tv-stationen har udlovet en dusør for oplysninger, som kan lede til hendes tilholdssted. Den bulgarske regering gør ingenting, og dette er uværdigt af en medlemsstat og uacceptabelt!
<SPEAKER ID="038" NAME="Kyriacos Triantaphyllides" AFFILIATION="GUE/NGL">
(EL) Hr. formand! EU-Afrika-topmødet har fundet sted i Lissabon. I fælleserklæringen, som der var enighed om, blev der lagt stor vægt på samarbejdsaftaler mellem EU og landene i Afrika. Ifølge de kommissærer, som er involveret, hr. Mandelson og hr. Michel, vil disse aftaler give fremdrift til Afrikas udvikling.
<P>
Hvis vi ser bort fra det faktum, at vi i årevis har overhørt politisk bistand til fordel for økonomisk bistand, er det værd at overveje, hvad vi yderligere kan tilbyde landene i Afrika, når vi f.eks. ved, at EU de sidste 15 år har haft en stigning i eksporten til Afrika på 84 %, hvilket tvinger de fattigste lande til at bruge 57 % af deres BNP på at importere fødevarer, som de kunne have produceret lokalt.
<P>
De eneste, som har gavn af dette samarbejde, er de store europæiske virksomheder. Lad os ikke narre os selv og lad os være ærlige: Vi giver penge, som vi straks tager tilbage igen.
<SPEAKER ID="039" NAME="Pál Schmitt" AFFILIATION="PPE-DE">
(HU) Hr. formand! Tak. Fire medlemmer af Europa-Parlamentet med ungarsk oprindelse blev valgt ved det rumænske valg til Europa-Parlamentet: Magor Csibi, Csaba Sógor, László Tőkés og Iuliu Winkler. Dette er et fremragende resultat og en vidunderlig chance for det ungarske samfund at kæmpe for den samme autonomi, der udøves i praksis over hele Europa, modersmålsundervisning og et uafhængigt ungarsksproget universitet.
<P>
Jeg vil især gerne fremhæve biskop László Tőkés, eftersom vi alle er blevet beriget af et ærligt, ægte medlem, som er dedikeret til demokrati og menneskerettigheder. Han blev valgt som en uafhængig, individuel kandidat uden nogen partiliste, hvilket kun er set få gange tidligere. Det faktum, at hans kampagne var ærlig og baseret på værdier, som vedrørte grundlæggende menneskerettigheder, spillede en stor rolle i hans valgsucces. Biskop Tőkés er blevet en slags legende i ungarsk politik gennem sine aktiviteter op til i dag, sin rolle i den rumænske overgang til demokrati og sin vedvarende kamp for det største nationale mindretal i Europa, det ungarske samfund i Rumænien. På vegne af delegationen fra Det Ungarske Folkeparti føler jeg pligt til at hilse vores landsmænd velkommen, som er valgt som repræsentanter for det ungarske samfund bosiddende i Rumænien.
<SPEAKER ID="040" NAME="Maria-Eleni Koppa" AFFILIATION="PSE">
(EL) Hr. formand! I dag vil jeg gerne stille spørgsmålet omkring Olympic Airlines på plenarmødet. Jeg tror, at den græske regering har opgivet alle forsøg på forhandlinger om Olympic Airlines' fremtid, hvilket gør EF-Domstolens forestående afgørelse nærmest forudbestemt.
<P>
Der er ingen retfærdiggørelse for denne uacceptable holdning, når det er velkendt, at EU som del af sin regionale politik allerede har anerkendt behovet for at styrke luftfartselskabet med moderne udstyr for at sikre daglige forbindelser med de isolerede øer i landet.
<P>
Det er tydeligt, at den græske regering på baggrund af en forudbestemt afgørelse har forspildt enhver ret og enhver mulighed for en forhandling om at redde arbejdspladser, og på denne måde skabt et enormt social problem. Samtidig bliver alle de krav, som ville forhindre en opløsning af Olympic Airlines' immaterielle aktiver, som har betydelig økonomisk værdi, stille og roligt opgivet.
<P>
På denne måde gør den græske regering og Kommissionen, i konkurrencens navn, Grækenland til en andenrangsdestination. Dette vil blive mødt med modstand fra alle kræfter, som er engageret i landets fremtid som en seriøs turistdestination.
<SPEAKER ID="041" NAME="Zsolt László Becsey" AFFILIATION="PPE-DE">
(HU) Hr. formand! Tak. Igen har vi grund til bekymring over etnisk mangfoldighed i Vojvodinaregionen i det nordlige Serbien, da Europa-Parlamentet i mange afgørelser har erklæret dette som værende en værdi, som skal bevares. Ifølge tilbagetagelsesaftalen, som EU ellers uretfærdig påtvang Serbien, lyder nogle estimater på, at mange tusind mennesker, som opholder sig illegalt i integrerede medlemsstater, vil blive nødt til at blive sendt tilbage til Serbien. Eftersom den serbiske regering ikke har en strategi for social og geografisk reintegration af disse mennesker, forbyder den serbiske forfatning skriftligt forgæves ændringer i forholdet af etniske grupper gennem bosættelse, hvis de ikke tager tilbage til de bosættelser, hvor de oprindeligt stammer fra, men i stedet til Vojvodina som er en mere udviklet region. Det er intet tilfælde, at selv tomme lejligheder sættes på politilisten. Herudover frygter de lokale retmæssigt en bølge af flygtninge fra Kosovo. Spændingerne er forstærket af nyere tids militære enighed i, at ungarerne i Vojvodina kvalificerer sig som loyale serbiske borgere, men som er anset som uretfærdig behandlet af et land, som er partner for fred i NATO, og som stræber efter en fredelig bosættelse i Kosovo.
<SPEAKER ID="042" NAME="Marianne Mikko" AFFILIATION="PSE">
(ET) Hr. formand, mine damer og herrer! Europa må ikke ofre sikkerhed til fordel for liberalisering af energimarkedet. I det mindste ikke så længe at tredjelande bruger energi som et værktøj i udenrigspolitik.
<P>
Ved at opkøbe gasledninger i Moldova fik Gazprom fordel af den fastfrosne konflikt i Transnistrien og afskar gasforsyninger og eksportkanaler.
<P>
Set i lyset af Moldovas sårbarhed er jeg ikke i tvivl om, at etablering af partnerskaber mellem forskellige markedsregioner, medlemsstater og tredjelande, som lever op til vores kriterier, vil forbedre vores energisikkerhed.
<P>
Mindre medlemsstater skal gøre endnu mere for at sikre deres sikkerhed. Estlands økonomi og militær er måske flere gange bukket under for vores nabos og er mange gange mindre end erobreren Ruslands.
<P>
Både energiproduktion og -distribution er strategisk vigtigt for Estland. Jeg mener, at visse virksomheder i lyset af situationen ikke skal adskilles og bør forblive statsejet. Venligst tro på os, når vi siger, at dette er af største betydning for os.
<SPEAKER ID="043" NAME="Emmanouil Angelakas" AFFILIATION="PPE-DE">
(EL) Hr. formand! Jeg vil gerne omtale et brutalt angreb på en etnisk græsk journalist, som fandt sted den 5. december i Istanbul. Den pågældende journalist er Andreas Robopoulos, korrespondent ved den græske tv-kanal MEGA og redaktør for den græsksprogede avis ECHO. Han blev overfaldet med køller bagfra af tilsyneladende ukendte overfaldsmænd, som måske er kendt af myndighederne, og som et resultat fik han adskillige brud på armen og skader i hovedet, som måtte syes.
<P>
Denne episode fandt sted uden for ECHO-kontoret i Peradistriktet. Gerningsmændene efterlod deres offer liggende på jorden smurt ind i blod. Dette kommer efter mange andre episoder, som eksempelvis mordet på den etnisk armenske journalist Hrant Dink den 19. januar i Istanbul, og episoden den 13. december hvor bulldozere fra det tyrkiske ministerium for skovbrug ødelagde klosteret for Herrens forklarelses på øen Heybeliada (Halki).
<P>
Jeg opfordrer Europa-Parlamentet, som er det højeste politiske udtryk for demokrati i EU, til at foretage en grundig undersøgelse og reagere kraftigt med fordømmelse af sådanne forbrydelser i dele af et land, som stræber efter at tilslutte sig EU alt imens, det angriber sine egne borgere.
<SPEAKER ID="044" NAME="Marios Matsakis" AFFILIATION="ALDE">
Hr. formand! Det er menneskerettighedsdag i dag, og verden er plaget af en overflod af eksempler på krænkelser af menneskerettighederne. Blandt disse eksempler er et fra mit lille hjemland, Cypern. I 33 år har tyrkiske tropper holdt dele af øen besat og holdt 200.000 flygtninge væk fra deres hjem. I 33 år har den tyrkiske hær besat den ubeboede by Famagusta og brugt den til at afpresse det græsk-cypriotiske samfund. I 33 år har tyrkiske soldater pålagt en Berlinagtig opdeling af hovedstaden Nicosia. Og alt dette fordi det tyrkiske militær synes at diktere tyrkisk politik i Cypern.
<P>
Lad os håbe, at hr. Erdoğans nye regering vil indse, hvor uberettiget det er at have en EU-medlemsstat besat af sine styrker, og beordre sin tyrkiske stabschef, hr. Büyükanıt, til at tilbagetrække styrkerne fra øen så hurtigt som muligt.
<SPEAKER ID="045" NAME="Hanna Foltyn-Kubicka" AFFILIATION="UEN">
- (PL) Hr. formand! Det er svært at beskrive det netop overståede parlamentsvalg i Rusland som andet end en dårlig vittighed på bekostning af demokrati. Resultatet fra området Tjetjenien, hvor der var en stemmeprocent og støtte på 99 % til Det Forenede Rusland, er i særdeleshed foruroligende.
<P>
Eksemplet med tjetjenerne er symptomatisk. Folk, som bor i dette land, har ingen grund til at stemme på Putins parti. Den uhyre lidelse, som de har oplevet fra dette parti, har været omtalt ved adskillige lejligheder. En valgdeltagelse på så godt som 100 % og støtte til en regerende gruppe sker ikke i et demokratisk land. På den anden side minder det os livagtigt om valg i totalitære stater.
<P>
Der er yderligere ligheder. Valget afslørede, at der ikke længere er plads til en opposition i Rusland. Ytringsfriheden er begrænset, og medierne er kontrolleret af staten. Kategorien politiske fanger kommer tilbage. Denne kategori er den gruppe af personer, som har modet til åbent at kritisere regimet, og demokratiet bliver en facade, hvor Putin, den rene uskyld af en demokrat, kan gøre præcis, som han ønsker.
<SPEAKER ID="046" NAME="Mairead McGuinness" AFFILIATION="PPE-DE">
Hr. formand! I tiden op til jul ville vi normalt være i godt humør. Men jeg må sige, at i Irland for øjeblikket er landet ret chokeret over de unge mennesker, som dør af at tage kokain. Netop i dag bliver en ung pige begravet, og det er samtaleemnet i landet, da hun var en højtstående profil. Men jeg mener, at det rejser et meget alvorligt problem ikke kun for Irland, men for mange andre medlemsstater og deres unge mennesker, og hvordan narkotikaindtagning er blevet en del af fritiden.
<P>
EU, og de individuelle medlemsstater, bliver nødt til direkte at konfrontere dette på to måder. Vi bliver naturligvis nødt til at afskære udbuddet, men det vil sikkert være utroligt svært. Det må gøres gennem bedre politiovervågning og bedre samarbejde mellem medlemsstaterne. Men vi er nødt til at reducere efterspørgslen, og vi er nødt til at få de unge mennesker - ja faktisk os alle - til at indse farerne ved narkotika. Og de personer, som arbejder for at lovliggøre det, bør tage dette til efterretning.
<P>
Til sidst vil jeg bare gerne opfordre de personer, som i øjeblikket bare spiller med på den, om venligst at stoppe, og jeg vil gerne udtrykke min sympati med familierne i Irland, som har mistet deres kære.
<SPEAKER ID="047" NAME="Silvia-Adriana Ţicău" AFFILIATION="PSE">
(RO) Hr. formand! Klimaændringer repræsenterer et af de mest komplekse problemer for det internationale samfund.
<P>
I disse dage samler Balikonferencen delegationer fra 190 lande, hundredvis af eksperter og ikkestatslige organisationer og 1.400 journalister.
<P>
Det fælles mål er at udarbejde en køreplan for at reducere klimaændringerne også efter 2012.
<P>
Vi kan reagere på udfordringerne, som vedrører klimaændringerne, ved videnskabelig forskning, tilpasning til klimaændringerne, nedsættelse af drivhusgasser, udvikling og gennemførelse af en global energistrategi. I forbindelse med Balikonferencen bør EU påtage sig lederrollen i at bekæmpe klimaændringerne.
<P>
De handlinger, som EU allerede har foretaget på nogle områder, som eksempelvis luftfart, der fremmer mindre forurenende befordringsmidler, brændstofkvalitet og luftkvalitet, vil have en virkning både med hensyn til at bekæmpe klimaændringer og stimulere økonomisk udvikling.
<SPEAKER ID="048" NAME="Zita Pleštinská" AFFILIATION="PPE-DE">
(SK) Hr. formand! Gennem de totalitære regimer har det østeuropæiske folk ofte frygtet toldkontrol, og medlemskabet af EU er for mange tæt forbundet med et ophør af disse kontroller.
<P>
Euroregioner, som gennem deres aktiviteter støttede samarbejde i grænseområderne, lettede betydeligt afskaffelsen af barriererne ved grænseområderne. Disse grænseoverskridende forbund har ansporet os, medlemmerne af Europa-Parlamentet, til at lægge pres på partierne for at overholde den oprindelige tidsfrist for udvidelsen af Schengenområdet.
<P>
Jeg er glad for, at deres forventninger i denne henseende blev indfriet, og at de sidste rester af jerntæppet vil falde den 20. december ved midnat, og de grænseløse euroregioner vil blive en realitet. Med Slovakiets indtrædelse i Schengenområdet og åbningen af grænserne til Tjekkiet, Polen, Ungarn og Østrig vil et nyt område for tæt samarbejde blive skabt.
<P>
Jeg håber, at alle forbund, landsbyer og stæder i grænseområderne vil reagere på invitationen fra Tatryregionen og den 21. december vil fejre den største succes for europæisk integration ved grænseovergangene, nemlig afskaffelsen af de grænser, som har været brugt til at opdele dem.
<SPEAKER ID="049" NAME="Richard Corbett" AFFILIATION="PSE">
(EN) Hr. formand! Jeg vil bare gerne forud for julen sige "tak", for en gangs skyld, til Kommission for denne sommer at have bevilliget bistand på over 170 millioner euro fra Den Europæiske Unions Solidaritetsfond til at hjælpe med oprydningsaktionerne efter oversvømmelsen i mit land, og især i min region. Jeg forstår, at hvis dette er bekræftet, vil det være det andet højeste beløb nogensinde, som er udbetalt fra Den Europæiske Unions Solidaritetsfond. Som medlem af Europa-Parlamentet for en af de regioner, som er hårdest ramt, kan jeg sige, at hvert bidrag hilses velkommen. Denne gestus af solidaritet fra resten af Europa vil blive hilst meget velkommen i min valgkreds.
<SPEAKER ID="050" NAME="Formanden">
Normalt kommenterer formanden ikke det, som talerne har sagt, men på min liste står der 170 euro og ikke 170 millioner euro, så jeg er glad for, at Det Forenede Kongerige ikke har noget at kritisere i denne sag!
<P>
(Latter)
<SPEAKER ID="051" NAME="Ljudmila Novak" AFFILIATION="PPE-DE">
(SL) Jeg vil gerne informere Dem om visse begivenheder ved den kroatisk-slovenske grænse.
<P>
Den kroatiske side er igen involveret i praksissen faits "accomplis" som en måde at løse uløste grænseproblemer med Slovenien på. Kroaterne startede først med at sælge jord i omstridt territorium på den venstre bred af Dragonjafloden og byggede derefter en bro ved Hotiza. For nylig har de stille og roligt flyttet grænsen i Snežniškiskoven, og deres skovarbejdere er begyndt at fælde træer.
<P>
I Razkrižje har de i smug afmærket en ny grænsekontrolbygning, uden at det kroatiske udenrigsministerium på forhånd har underrettet den slovenske side om dets hensigt, selv om det er pålagt at gøre sådan i henhold til den indgåede aftale. Heller ikke de slovenske ejere af jorden er blevet underrettet om den planlagte overgang.
<P>
Trods Sloveniens støtte til Kroatiens indtræden i EU bør Kroatien overholde de aftaler, som det har indgået med andre lande, hvis det ønsker at retfærdiggøre sin status som en troværdig kandidat til EU-medlemskab.
<SPEAKER ID="052" NAME="Viktória Mohácsi" AFFILIATION="ALDE">
(HU) Hr. formand, mine damer og herrer! Mange tak. På denne dag i 1948 vedtog FN's Generalforsamling verdenserklæringen om menneskerettigheder, således at vi i dag kan fejre menneskerettighedsdagen. Jeg ville gerne, med behørig respekt, stille spørgsmålet om, hvorvidt vi virkelig har en grund til at fejre? Der er ingen tvivl om, at de værdier, som er formuleret i dokumentet, stadig danner grundlag for Unionen og vores europæiskhed i dag. Men bare fordi vi fejrer, kan vi ikke se bort fra det fænomen i mange EU-medlemsstater, fra Ungarn til Grækenland og fra Slovakiet til Nederlandene - jeg kunne lave en liste over eksemplerne - hvor der stadig og i stigende grad findes politiske grupper, som gemmer sig i uniformer, og som sår tvivl om præcis disse værdier, mens der marcheres med symboler fra faldne diktaturer. Jeg bønfalder alle ansvarlige europæiske politikere: lad os fejre på mere tiltalende vis, lad os handle sammen mod ekstremistiske grupper! Forhåbentlig vil min gruppe kunne fremsætte en parlamentsafgørelse for at beskytte mod manifestationer af ekstremisme. Der kan ikke findes et bedre tidspunkt for samarbejde end på den internationale menneskerettighedsdag.
<SPEAKER ID="053" NAME="Mieczysław Edmund Janowski" AFFILIATION="UEN">
- (PL) Hr. formand! Jeg vil gerne minde Dem om, at den 5. december var årsdagen for fødslen af en stor polak og europæer - den polske statschef Marshal Józef Piłsudski. Denne karismatiske person var ikke kun en fremragende og heroisk øverstbefalende inden for militæret, men frem for alt også en autentisk statsmand, som ydede et stort bidrag til genfødslen af den polske stat.
<P>
Under hans lederskab i 1920 standsede den polske hær indmarchen af bolsjevikkerne, som var fast besluttet på at undertrykke hele Europa. Han talte for at leve i fred og harmoni med naboerne med respekt for fuldstændig suverænitet. Han sagde også, at Polen stod over for det store spørgsmål: Skal det stå på lige fod med andre store verdensmagter, eller skal det blive en mindre stat, som har brug for de stærkes beskyttelse? Polen har endnu ikke fundet svaret på dette spørgsmål, da det stadig skal stå sin eksamen med hensyn til sine styrker. En stor udfordring ligger foran os i denne henseende, og vi, den nuværende generation, skal gøre os klar til den. Disse ord forbliver relevante i dag, nu hvor Polen er en af de 27 medlemsstater i EU.
<SPEAKER ID="054" NAME="Milan Gaľa" AFFILIATION="PPE-DE">
(SK) Hr. formand! Den 19. november 2007 blev A6-motorvejen mellem Bratislava og Wien indviet. Jeg anser dette for en historisk begivenhed, som vil forenkle motorvejsforbindelserne mellem Slovakiet og Østrig betragteligt.
<P>
Efter tre års intensivt arbejde på A6, og når Slovakiet er blevet en del af Schengenområdet, vil kontakten mellem de to lande uden tvivl blive endnu mere frugtbar.
<P>
Jeg vil gerne sige tak til Østrig for at have gennemført projektet med succes i samarbejde med Slovakiet. Åbningen af A6 er første gang, at Slovakiet er blevet forbundet med den transeuropæiske transportkorridor. Dette vil afhjælpe de andre transportruter, som allerede er stærkt belastet.
<SPEAKER ID="055" NAME="Jörg Leichtfried" AFFILIATION="PSE">
(DE) Hr. formand! Sidste fredag blev mere end 70.000 underskrifter til fordel for en strammere lovgivning om dyretransport afleveret til formanden for det østrigske parlament, Barbara Prammer. Et borgerinitiativ blev dannet af en lille gruppe mennesker og blev koordineret af en af mine landsmænd, Helmut Schaupensteiner, og støttet af en stærkt engageret journalist, Maggie Entenfeller. De formåede at skaffe disse 70.000 underskrifter på den kortest mulige tid.
<P>
Dette initiativ har min fulde opbakning, og 70.000 underskrifter viser, at befolkningen heller ikke længere er villige til at lade disse tragiske omstændigheder gå ubemærket hen. Som medlem af Europa-Parlamentet betragter jeg det derfor som min pligt at informere Dem om anvendelsen af dette glimrende initiativ mod dyretransport og at bede os alle om endelig at gøre noget, således at disse ting, som i øjeblikket finder sted på de europæiske veje, ikke vil kunne finde sted i fremtiden.
<SPEAKER ID="057" NAME="Ján Hudacký" AFFILIATION="PPE-DE">
(SK) Hr. formand! Den 4. december 2007 vurderede den slovakiske forfatningsret, at lovgivningen om svangerskabsafbrydelse, som tillader provokerede aborter indtil 12. uge af graviditeten uden begrundelse, og jeg gentager uden begrundelse, ikke krænker Slovakiets forfatning.
<P>
Slovakiets forfatning taler ikke desto mindre om at beskytte menneskeliv, selv før fødsel. Jeg er ked af at sige, at denne dag vil blive skrevet ind i Slovakiets historie med blodet fra de børn, som ikke vil få chancen for at blive født og leve.
<P>
Jeg beklager, at at hovedparten af dommerne ikke kunne samle nok mod til at stadfæste det tungere vejende princip om at bevare menneskeliv. Tilgivelse af aborter på ufødte børn på grund af såkaldte menneskerettigheder, eller snarere kvinders rettigheder, som ikke har noget til fælles med menneskelig natur eller værdighed, er beklageligt og skal fordømmes.
<SPEAKER ID="058" NAME="Maria Panayotopoulos-Cassiotou" AFFILIATION="PPE-DE">
(EL) Hr. formand! Vi hørte tidligere, om det græske folks bekymringer over spørgsmålet om Olympic Airlines. Vi skal sikre, at Olympic forbliver i luften.
<P>
Der er dog et andet problem, som bekymrer det græske folk, og det blev diskuteret i det græske parlament på foranledning af næstformanden, hr. Sourlas: Den alvorlige risiko, som unge mennesker udsættes for ved brugen af teknologi og computere. Afhængighed af dette nye fænomen forårsager sygdom hos unge mennesker, som gør dem ude af stand til at deltage i samfundet, så deres udsigter til uddannelse eller arbejde ødelægges.
<P>
Samtidig bliver der ikke foretaget sikkerhedsforanstaltninger. Vores spørgsmål er derfor følgende: Hvorfor tillader den åbne markedsøkonomi produktion og import af computerspil fra tredjelande, udbredelse af disse spil og ukontrollerede døgnåbne internetcaféer? Hvordan kan dette marked kontrolleres? Hvad er det europæiske statstilskud til at give de unge mennesker et sikkert internet? Hvilke tiltag bliver der iværksat for at behandle disse sygdomme, som unge mennesker lider af på grund af deres afhængighed af computere og internet? Og hvordan kontrollerer de kompetente retshåndhævende myndigheder elektronisk kriminalitet på europæisk niveau?
<SPEAKER ID="059" NAME="Dushana Zdravkova" AFFILIATION="PPE-DE">
(BG) Hr. formand, mine damer og herrer! På tærsklen til ratificeringen af Lissabontraktaten og underskrivningen af pagten om de grundlæggende rettigheder vil jeg gerne henlede opmærksomheden på Bulgarien og det faktum, at den bulgarske regering, dens forvaltning og repræsentanter fra den siddende koalition i parlamentet desværre stadig er langt fra anvendelsen af nogle af de underliggende grundlæggende principper. Disse er principperne om åben styreform, gennemsigtighed og frem for alt ansvarlighed i beslutningsprocessen.
<P>
De seneste dage har de bulgarske borgere endnu en gang været vidne til et forsøg fra regeringen på at anvende obskure kriterier for i skjul at kunne omfordele statsbudgetoverskuddet og gøre de såkaldte "sorte pengekister" i de siddende partier i stand til at opsuge fonde på ureguleret vis. Dette er endnu et eksempel på den almindelige politiske praksis de seneste år for at komme til og forblive ved magten takket være køb af stemmer og ikke som resultat af et veludført arbejde.
<P>
Som medlem af Europa-Parlamentet og repræsentant for det største oppositionsparti i Bulgarien og en højrefløjspolitiker med samme værdier som Det Europæiske Folkeparti mener jeg, at den eksisterende status quo i den politiske model i Bulgarien fremmedgør borgerne fra beslutningsprocessen og øger opfattelsen af korruption. I kampagnen til bevidstgørelse af borgerne med hensyn til Lissabontraktaten og pagten om de grundlæggende rettigheder er vi forberedte på at fremme principperne om en effektiv og gennemsigtig styreform og overbevise borgerne om værdierne indarbejdet i disse to dokumenter.
<SPEAKER ID="060" NAME="Péter Olajos" AFFILIATION="PPE-DE">
(HU) Hr. formand! Mange tak. I år har alle EU's 27 medlemsstater fejret mindet om EU's oprettelse og dens 50-års-jubilæum eller fødselsdag. Helt for nylig i starten af december deltog jeg i en sådan begivenhed i Mosonmagyaróvár. Mosonmagyaróvár er en by på grænsen mellem Slovakiet, Østrig og Ungarn, så det var ingen overraskelse, at der var mange borgmestre fra alle tre lande. De deltagende borgmestre citerede et initiativ, som er blevet formuleret til Europa-Parlamentet eller dets formand. Essensen i initiativet er, i fodsporene på de oldgræske traditioner, at Europa-Parlamentet bør tilskynde til en verdensomspændende våbenhvile for første gang i 2008 under De Olympiske Lege i Beijing. Mottoet til denne invitation er "17 dage med fred". Borgmestrene startede med at indsamle underskrifter den 1. december, og de vil gerne give begæringen videre til Dem her i Strasbourg til foråret. De bad mig videregive denne invitation til Dem, hvilket jeg nu har gjort.
<SPEAKER ID="061" NAME="Nickolay Mladenov" AFFILIATION="PPE-DE">
(BG) Hr. formand! Jeg er blevet kontaktet af repræsentanter for det bulgarske forbund for sundhedsbeskyttelse, som blev stiftet af 12 patientorganisationer for at forsvare interesserne for de 1 million bulgarere med kroniske sygdomme. Lægemiddelpolitikken har været anledning til alvorlig bekymring i Bulgarien de seneste fem år. Selv om de ressourcer, der bevilges til sundhedssektoren, stiger, kan der købes færre og færre lægemidler fra år til år. Priserne indeholder desværre også 20 % moms. Bulgarske patienter er bekymret over, at deres repræsentanter ikke får tilladelse til at deltage i overvågningen og kontrollen af sundhedsudgifterne. De insisterer på inddragelse i disse processer, således at der garanteres gennemsigtighed. Efter at have prøvet at appellere til den bulgarske regering i årevis, har de nu besluttet at henvende sig til Kommissionen og Europa-Parlamentet.
<P>
Over en million bulgarere lider af kroniske sygdomme, og de modtager ikke tilstrækkelig sundhedsbeskyttelse. Derudover påvirker problemerne med lægemiddelpolitikken interesserne hos mere end 80 europæiske lægemiddelproducenter, som også efterspørger større gennemsigtighed. Derfor appellerer jeg fra denne talerstol til de bulgarske myndigheder og EU's institutioner om at støtte anmodningen fra patientorganisationerne om mere gennemsigtighed.
<SPEAKER ID="062" NAME="Edit Bauer" AFFILIATION="PPE-DE">
(SK) Hr. formand! Jeg vil gerne tage fat på emnet om mindretalsradio i Slovakiet, som er ved at stoppe udsendelserne.
<P>
Slovakiets statsradio er forpligtet ved lov til at sende på nationale mindretalssprog. Sidste uge besluttede radioens ledelse imidlertid at stoppe med at udsende "Rádio Pátria" på mindretalssprog på mellembølge på grund af manglende midler. Dette ville betyde en ende på udsendelser på ungarsk, ruthensk og ukrainsk.
<P>
Hvis det slovakiske parlament under godkendelsen af budgettet for det kommende år ikke har bevilget midler til mellembølgeudsendelser, vil udsendelser på mindretalssprog ophøre den 1. januar. I Slovakiet er disse udsendelser en 80 år gammel tradition. Det er også blevet besluttet, at udsendelserne vil fortsætte via internettet, selv om det er anslået, at kun 1 % af lytterne ejer en computer og bruger den til at høre radio. Der er dog alternative løsninger ...
<SPEAKER ID="063" NAME="Tunne Kelam" AFFILIATION="PPE-DE">
Hr. formand! Denne weekend vil Det Europæiske Råd også diskutere energiproblemer, som er blevet et fælles sikkerhedsproblem.
<P>
På denne baggrund vil jeg gerne fremsætte tre ønsker til Det Europæiske Råd.
<P>
For det første vil jeg gerne have, at Rådet støtter Kommissionens forslag om ejerskabsmæssig adskillelse og begrænsning af majoriteten af tredjelandes kapital på elektricitets- og gasmarkederne. Dette er et nøglepunkt for at sikre en fair konkurrence og undgå uigennemsigtige aftaler mellem statsmonopoler.
<P>
For det andet ser jeg gerne, at medlemsstaterne skal kunne begrænse deres import af elektricitet fra tredjelande i de tilfælde, hvor dette kunne true den langsigtede leveringssikkerhed.
<P>
For det tredje ønsker jeg at minde Rådet om Europa-Parlamentets beslutning om energisikkerheden fra september, som foreslår at oprette et embede for energisikkerhed med en ekstern embedsmand?
<SPEAKER ID="064" NAME="Czesław Adam Siekierski" AFFILIATION="PPE-DE">
- (PL) Hr. formand! I dag ved begyndelsen af det tredje årtusinde står verden over for problemer fra fortiden, som endnu er uløste, og disse er ledsaget af nye udfordringer. Vi kan være stolte over, at EU er en skaber af forandring, og at vores største værdier er menneskerettigheder, frihed, demokrati, tolerance, et frit marked, forbedret levestandard og omsorg for miljøet.
<P>
Hvis vi skal agere effektivt og virkeliggøre disse idéer og mål, skal EU være mere forretningspræget og effektivt. Vi er ved at have nået afslutningen på en særlig arbejdsfase: Vi accepterer reformtraktaten, Lissabontraktaten. Dette er meget fint, men livet har skitseret nye udfordringer for os. Ved gennemførelsen af alle traktatens bestemmelser, opgradering af EU's og dets institutioners virke, må vi tale om - og vi ønsker at tale om - fremtiden, en bedre fremtid for Europa, for vores medlemsstater ...
<P>
(Formanden afbrød taleren)
<SPEAKER ID="065" NAME="Eluned Morgan" AFFILIATION="PSE">
Hr. formand! Jeg vil gerne fortsætte min Strasbourgtradition med at benævne og gøre de medlemsstater til skamme, som ikke formår at efterkomme Lissabondirektiverne.
<P>
I 2005 blev alle 27 medlemsstater enige om at rette sig efter rammerne for fastlæggelse af krav til miljøvenligt design af energiforbrugende produkter. I August 2007 havde kun seks medlemsstater erklæret, at de fuldt ud havde gennemført dette direktiv i deres nationale lovgivning. Kommissionen indledte sager om manglende overholdelse mod 21 medlemsstater og i dag mangler 15 medlemsstater stadig at efterkomme denne lov.
<P>
Så skammelisten inkluderer: Tyskland, Italien, Luxembourg (endnu en gang), Portugal, Malta, Cypern, Polen, Tjekkiet, Slovakiet, Slovenien, Ungarn, Finland, Danmark, Estland og Grækenland.
<P>
I denne uge, hvor Balikonference finder sted, er det en skandale, at medlemsstater ikke formår at rette sig ind efter tiltag, som de allerede er blevet enige om, og som allerede kunne have haft en betydelig virkning på problemet med klimaændringer.
<SPEAKER ID="066" NAME="Csaba Sándor Tabajdi" AFFILIATION="PSE">
(HU) Hr. formand, mine damer og herrer! I dag er et vendepunkt for livet på det vestlige Balkan og også for hele EU. I dag er sidste frist for, at serberne og albanerne når til enighed. Vi burde på forhånd have vidst, at bestræbelserne på at opnå dette var dømt til at slå fejl. Efter al sandsynlighed vil Kosovo erklære sig uafhængig inden for to måneder, og det er stadig svært at vurdere konsekvenserne af dette uden for den vestlige Balkanregion. Kosovo vil blive et EU-protektorat. Kosovoforliget vil blive den afgørende prøve for fælles udenrigs- og sikkerhedspolitik. Vil vi være i stand til at nå til en fælles holdning, eller vil vi blive ofre for mundhuggeri mellem USA og Rusland? Hvis ikke Unionen står samlet, vil dette udgøre en alvorlig trussel mod tilhørsforholdet og den europæiske integration af regionen, så det er meget vigtigt, at det bliver et godt, retfærdigt forlig i Kosovo. Dette er Unionens ansvar.
<SPEAKER ID="067" NAME="Jacky Hénin" AFFILIATION="GUE/NGL">
(FR) Hr. formand! Den 6. december udstedte arbejdsretten i Strasbourg sin beslutning i sagen mellem Europa-Parlamentet og nogle af dets ansatte. Det blev konstateret, at overdragelseskontrakten mellem Manpower og Europa-Parlamentet var ugyldig, og at projektkontrakten mellem Manpower og medarbejderne var ugyldig, og der blev erklæret og afsagt kendelse om, at det kontraktlige forhold mellem den ansøgende medarbejder og Europa-Parlamentet burde være indgået på en mere permanent kontraktlig basis.
<P>
Jeg bifalder her modet hos de midlertidig tjenestemænd, som ignorerede tyrannisering og andre provokationer for at få anerkendt deres rettigheder. Jeg tør håbe, at administrationen meget hurtig vil få besked på at bringe denne sag endeligt til afslutning, eftersom alt, den formår, er at bringe vores institution i miskredit set med beskæftigelsesverdenens øjne.
<SPEAKER ID="068" NAME="Ioan Mircea Paşcu" AFFILIATION="PSE">
Hr. formand! I dag vil jeg gerne tage fat på problemet med at finde den rette balance mellem kampen mod korruption og demokrati. Det internationale korruptionsimage i nogle lande, heriblandt Rumænien, er så stærkt, at det tilsyneladende har fremkaldt den overbevisning, at for at bekæmpe det, må selv demokratiet bøjes. Som resultat heraf opfordrer Bruxelles fortsat til og glæder sig højrøstet over styrkelsen af instrumenter til at bekæmpe korruption, men tier normalt stille, når præcis disse instrumenter, som primært er konstrueret til intern politisk brug, misbruges.
<P>
Hvis kampen mod korruption derfor forbliver en prioritet - og det bør den forblive - bør den ros, som man får fra demokratiets vogtere, ligeledes ledsages af kritik af overdrivelser af og brud på grundlæggende borgerrettigheder. Under foregivelse af at bekæmpe korruption vil demokratiet ellers selv gradvist blive undergravet, og jeg anser ærlig talt dette for lige så, hvis ikke mere, skadeligt.
<SPEAKER ID="069" NAME="Manolis Mavrommatis" AFFILIATION="PPE-DE">
(EL) Hr. formand! Den 1. december var verdens aidsdag, en dag til minde om alle de ofre for sygdommen, som forbliver en plage på vores planet. Tal fra Verdenssundhedsorganisationens seneste undersøgelse viser, at den procentvise andel af virusbærere forbliver på samme niveau, mens antallet af nye tilfælde er faldet. Trods dette er antallet stadig alt for højt.
<P>
I en forespørgsel, som jeg fremsatte til Kommissionen, foreslog jeg, at et sæt frimærker kunne laves for at skabe offentlig opmærksomhed om aids, og idéen blev dengang støttet af Markos Kyprianou, kommissæren med ansvar for sundhed. Kostis Hatzidakis - vores kollega indtil for få måneder siden, medlem af Europa-Parlamentet og nu græsk trafik- og kommunikationsminister - godkendte mit forslag, og Grækenland trykkede og udgav et sæt aidserindringsfrimærker. Overskuddet fra frimærkesalget vil blive anvendt til at købe medicin til de personer, som lider af virussen. Kommissionen opfordrede alle 27 medlemsstater til at bruge denne idé. Grækenland er startet!
<SPEAKER ID="070" NAME="Formanden">
Indlæggene af et minuts varighed er hermed afsluttet.
