<CHAPTER ID="011">
Spørgetid til formanden for Kommissionen
<SPEAKER ID="235" NAME="Formanden">
Næste punkt på dagsordenen er spørgetid til formanden for Kommissionen.
<P>
Frie spørgsmål
<SPEAKER ID="236" NAME="Paulo Rangel">
næstformand i PPE-Gruppen. - (PT) Hr. formand for Kommissionen! Jeg vil indlede denne første forhandling med at lykønske Dem med denne nye mulighed for politisk kontrol og det, den betyder for fremme og udvikling af parlamentarisk demokrati i Europa. Vinderne vil blive de europæiske borgere gennem deres repræsentanter.
<P>
På baggrund af den seneste udvikling - den irske folkeafstemning, Polens ratificering og de nylige erklæringer fra Tjekkiets præsident - vil jeg gerne høre Deres vurdering af processen op til Lissabontraktatens ikrafttrædelse. Har formanden for Kommissionen truffet nogen foranstaltninger? Hvornår forventer De, at traktaten træder i kraft, og har Kommissionen med udgangspunkt i denne dato truffet foranstaltninger vedrørende overgangen mellem traktaterne - fra Nicetraktaten til Lissabontraktaten - eller er vi stadig i venteposition, dvs. venter vi stadig på at se, hvad der sker?
<SPEAKER ID="237" NAME="José Manuel Barroso" LANGUAGE="PT">
Først vil jeg takke for Deres hilsen, hr. Rangel. Det glæder mig at opleve denne procedure i Parlamentet. Vi har den også i Portugal, og jeg har deltaget i den både som oppositionsleder og som premierminister, og jeg håber således, at dette vil være en god anledning til drøftelser med medlemmerne af Parlamentet.
<P>
Som svar på det konkrete spørgsmål vil jeg sige, at det er indlysende for mig: Alle landene har allerede godkendt Lissabontraktaten demokratisk. Irland gjorde det ved folkeafstemning. De øvrige lande gjorde det gennem deres parlamenter. Ratificeringsprocessen er stadig i gang i Tjekkiet. Vi afventer afslutningen af processen ved den tjekkiske forfatningsdomstol, men når denne proces er afsluttet, har vi endelig gennemført ratificeringsprocessen, fordi der er et generelt retligt princip i europæisk lovgivning og international lovgivning, og det er princippet om loyalt samarbejde mellem medlemsstaterne og institutionerne og også princippet om god tro i forhandling af internationale aftaler.
<SPEAKER ID="238" NAME="Paulo Rangel">
næstformand i PPE-Gruppen. - (PT) Hr. formand for Kommissionen! Efter at have lyttet til Deres svar vil jeg gerne vide følgende: I denne fase, hvor alle venter på udnævnelsen af Kommissionen, hvad mener De selv grundlæggende om det? Får vi blot en fungerende Kommission, indtil Tjekkiet endelig ratificerer traktaten, eller vil De fortsætte med at udnævne nye kommissærer?
<SPEAKER ID="239" NAME="José Manuel Barroso" LANGUAGE="PT">
Det Europæiske Råd har besluttet, at det først kan udnævne nye kommissærer, når der er retlig sikkerhed for traktaten, og vi har endnu ikke afsluttet denne proces.
<P>
Kommissionen vil derfor blot varetage de daglige aktiviteter fra den 1. november. Vi håber naturligvis, at denne proces vil blive afsluttet så hurtigt som muligt, og vi forbereder alt, hvad vi kan, til den nye Kommission, og det vil vi fortsætte med at gøre. Jeg vil ærligt sige, at dét, vi ikke har fuldstændig kontrol over, er timingen, som afhænger af afslutningen af ratificeringsprocessen i Tjekkiet.
<SPEAKER ID="240" NAME="Stephen Hughes" LANGUAGE="EN">
Hr. formand for Kommissionen! Vi risikerer, at arbejdsløsheden stiger til 27 mio. i EU næste år, hvilket vil gøre denne finansielle og økonomiske krise til en social krise. Er De på den baggrund enig i, at den økonomiske genopretningsplan, som blev vedtaget i december sidste år, ikke var nok i sig selv? Er De navnlig enig i, at der er brug for yderligere stimulering - EPS har foreslået 1 % af BNP - der målrettes mod en positiv strategi for arbejdsmarkedsadgang med det formål at beskytte bæredygtig beskæftigelse og skabe nye arbejdspladser, samtidig med at intelligent arbejdsdeling fremmes?
<P>
Hvad vil De gøre på EU-plan for at fremme beskæftigelsen i den grønne sektor og blandt unge? Det er f.eks. blevet foreslået, at der etableres en fælles strategisk platform på ét niveau for at få alle centrale aktører til at samarbejde om vækst, innovation og beskæftigelse i hver sektor og til at koordinere de eksisterende instrumenter, som f.eks. teknologiplatforme, ekspertpaneler og fælles teknologiske initiativer. Er De enig i, at det ville være en god idé, hvis det blev gennemført på europæisk plan?
<SPEAKER ID="241" NAME="José Manuel Barroso">
formand for Kommissionen. - (EN) Uden vores økonomiske genopretningsplan ville situationen efter min mening være meget, meget værre. Vi oplevede faktisk en reel afbødende virkning af de iværksatte foranstaltninger. Vi anslog, at der blev brugt omkring 5 % af EU's BNP i løbet af 2009 og 2010, dvs. omkring 550 mia. EUR. Så noget blev der faktisk gjort. Lad os være realistiske i den henseende.
<P>
Jeg går ind for alle andre foranstaltninger, hvad angår de kombinerede platforme, De foreslog, som kan løse vores problemer. Beskæftigelsen er stadig det vigtigste problem. Som De ved, har jeg - og det har jeg sagt flere gange - anmodet om et topmøde om beskæftigelsen. Det blev nedtonet af visse medlemsstater. Hr. Hughes kan sikkert hjælpe os med at overbevise de medlemsstater og regeringer, der besluttede at nedtone topmødet om beskæftigelsen, fordi beskæftigelsen er efter min mening det vigtigste problem, vi skal løse i den nærmeste fremtid.
<SPEAKER ID="242" NAME="Stephen Hughes" LANGUAGE="EN">
Jeg vil bestemt bearbejde disse medlemsstater. For at komme tilbage til idéen om en ensartet strategi for markedsadgang er De så enig i, at udgifter, der har til formål at reducere arbejdsløsheden effektivt, ikke skal ses som en yderligere belastning af de offentlige finanser, men som et middel til at sikre bæredygtighed?
<SPEAKER ID="243" NAME="José Manuel Barroso" LANGUAGE="EN">
Og det er faktisk, hvad vi har gjort. Nogle af de særlige foranstaltninger, der er iværksat i medlemsstaterne - se f.eks. på "Kurzarbeit" i Tyskland - har øget udgifterne og i en vis grad mindsket produktiviteten, hvilket efter min mening var begrundet fra et socialt perspektiv. Det samme kan jeg sige om det walisiske system, der blev godkendt i Det Forenede Kongerige. Der har været gode tilfælde, hvor der af sociale grunde har været mere fleksibilitet og øgede sociale udgifter, men det var en metode til at undgå en yderligere stigning i arbejdsløsheden, som er det, jeg prioriterer højest i øjeblikket.
<SPEAKER ID="244" NAME="Guy Verhofstadt" LANGUAGE="NL">
Mit spørgsmål kommer ikke som en overraskelse for formanden for Kommissionen. I fredags oplyste kommissær Kroes, at der var væsentlige tegn på, at den tyske støtte til Opel er i strid med de europæiske regler om statsstøtte og det indre marked, og at den er ufordelagtig for fabrikker i andre lande. Günter Verheugen kunne på den anden side ikke se problemet. Han sagde faktisk i radioen, at Opel allerede var på rette spor.
<P>
I går opfordrede et medlem af Tysklands Kristelig-Demokratiske Union (CDU) os endda til at afsløre kommissær Kroes. Han omtalte hende som en kommissær, der var meget kontroversiel, som manglede objektivitet, som var antitysk, og som kunne kaste Europa ud i kaos to uger inden udløbet af hendes embedsperiode. Efter min mening gør kommissær Kroes kun sit job, og mit spørgsmål til Dem er derfor meget simpelt, hr. formand: Vil De støtte kommissær Neelie Kroes, ja eller nej?
<SPEAKER ID="245" NAME="José Manuel Barroso" LANGUAGE="EN">
Jeg har altid støttet mine kommissærer, herunder Neelie Kroes. Det var naturligvis med mit samtykke, at hun traf beslutningen om at kontakte den tyske regering for at få yderligere afklaring. Vi afventer nu svar fra de involverede virksomheder.
<P>
Det glæder mig, at vi takket være godt samarbejde virkelig kommer videre i denne sag. Jeg kan forstå, at GM og Opel Trust, efter at Kommissionen har udtrykt tvivl om budprocessens korrekthed, vil revurdere tilbuddene om at købe Opel ud fra forretningsmæssige vilkår. Jeg er sikker på, at vi vil nå frem til en løsning, der er forenelig med de europæiske regler for statsstøtte og det indre marked.
<P>
Jeg har meget ofte sagt, at vi ikke kan gå på kompromis, når det drejer sig om reglerne for det indre marked og konkurrence i Europa. Hvis vi gør det, har vi ikke længere et indre marked eller vores fælles europæiske projekt.
<SPEAKER ID="246" NAME="Guy Verhofstadt" LANGUAGE="NL">
Jeg har ikke flere spørgsmål. Jeg vil blot bemærke, at formanden for Kommissionen meget tydeligt her har sagt, at han også står inde for det brev, som kommissær Kroes har fremsendt, og at det også er blevet godkendt af Kommissionen som helhed. Det er meget vigtigt, da det betyder, at kommissær Verheugen bør vælge sine ord med større omhu, når han siger, at der ikke er nogen problemer. Enten er der problemer, eller også er der ikke.
<SPEAKER ID="247" NAME="José Manuel Barroso" LANGUAGE="EN">
Ikke kun støtter jeg brevet, men inden fru Kroes sendte det, bad jeg hende sende et brev, så min holdning til disse spørgsmål er meget klar.
<P>
Lad os sige det tydeligt. Vi er tre personer i Kommissionen, der har ret til at have en holdning, men Kommissionens holdninger er de holdninger, som formanden giver udtryk for på vegne af Kommissionen, og som den relevante kommissær giver udtryk for.
<SPEAKER ID="248" NAME="Rebecca Harms" LANGUAGE="DE">
Med stor bekymring over risikoen for, at klimaforhandlingerne i København slår fejl, bekræftede Parlamentets Udvalg om Miljø, Folkesundhed og Fødevaresikkerhed i går igen Rådets krav og vedtog dem med stor hast og meget stærk støtte. Udvalget foreslog, at Rådet igen drøfter nødvendigheden af at fastlægge et mål for reduktion af CO2-udledningen på 30 % for EU med mulighed for at åbne op for 40 % for de industrialiserede lande, og det foreslog - og dette er centralt for de internationale forhandlinger - at Europa skal yde 30 mia. EUR til klimafonden til udviklingslandene inden 2020. Hvad vil eller kan De gøre for at gøre Rådet opmærksom på disse vigtige, nødvendige og berettigede krav?
<SPEAKER ID="249" NAME="José Manuel Barroso" LANGUAGE="EN">
Som jeg sagde offentligt under et arrangement på højt plan i New York og også i Pittsburgh, er jeg meget bekymret over det langsomme tempo i forhandlingerne inden København.
<P>
Der er tre mulige forhindringer for København, som ikke kun vedrører finansiering: den klare mangel på ambitioner, hvad angår løfter om emissionsreduktioner fra visse industrilande uden for EU, modviljen fra de største udviklingslande - de store nye økonomier - til at fremlægge overbevisende forslag til deres afbødningsforanstaltninger og manglen på et solidt finansielt tilbud fra industrilandene på forhandlingsbordet. Det er de tre forhindringer.
<P>
Jeg håber, at EU vil bevare sin lederrolle, og at Rådet kommer med et solidt finansielt forslag ved udgangen af denne måned. Jeg håber, vi får tid til at drøfte dette i yderligere detaljer i morgen, fordi klimaændring er et af hovedemnerne på det næste møde i Rådet. Kommissionen vil bestemt kæmpe for et ambitiøst program, fordi klimaændring er, som jeg altid har sagt, ikke kun et miljøspørgsmål, men også et udviklingsspørgsmål.
<SPEAKER ID="250" NAME="Rebecca Harms" LANGUAGE="DE">
Hr. formand for Kommissionen! I adskillige orienterende drøftelser, herunder med højtplacerede FN-embedsmænd, har vi hørt, at EU's indsats nu er kommet bagud i forhold til indsatsen fra lande, som f.eks. Kina, og, hvad angår bestræbelser, Japan. Hvordan kan De stadig påstå, at vi spiller en lederrolle?
<SPEAKER ID="251" NAME="José Manuel Barroso" LANGUAGE="EN">
Jeg bliver meget lykkelig den dag, det sker, men desværre er det ikke sandt. Indtil videre er EU den eneste blok, som har forpligtet sig til bindende mål, der nu omsættes til lovgivning.
<P>
Vi glæder os over visse positive tendenser, nemlig den gode politiske udmelding fra Japans nye premierminister - jeg har personligt lykønsket ham - men indtil videre er det en politisk udmelding. Vi glæder os over nogle af de nationale planer, som Kina har annonceret, men indtil videre har Kina ikke accepteret at gøre disse bindende under forhandlingerne i København.
<P>
Vi glæder os over de positive tendenser, men vi leder faktisk verden i kampen mod klimaændringer. Jeg ville gerne have følgeskab af andre i denne lederrolle, fordi det nogle gange ikke er særlig behageligt at være i front og at være alene. Men virkeligheden er, at de andre skal leve op til vores ambitionsniveau.
<SPEAKER ID="252" NAME="Michał Tomasz Kamiński" LANGUAGE="PL">
Jeg vil for det første takke formanden for Kommissionen for at være levende bevis for, at politikeres løfter opfyldes. Når min kone beder mig gøre noget og ønsker at vide, om jeg er sikker på, at jeg vil gøre det, siger jeg altid, "Ja, jeg er jo politiker". De har i dag vist, at De holder ord som politiker. De er her i dag, og De besvarer Parlamentets spørgsmål særdeles godt.
<P>
I Deres tale til os, sagde De, at det er meget vigtigt, at vi styrker det indre marked, og at styrkelsen af det indre marked er en løsning på krisen i Europa. På vegne af min gruppe vil jeg gerne spørge Dem, hvad De planlægger at gøre i løbet af de næste måneder, så styrkelsen af det europæiske indre marked kan hjælpe med at bekæmpe den alvorlige økonomiske krise, vi i dag befinder os i.
<SPEAKER ID="253" NAME="José Manuel Barroso" LANGUAGE="EN">
Mange tak, hr. Kamiński! Jeg sagde faktisk i mine politiske retningslinjer, som vist blev godkendt af Parlamentet med samme stærke støtte, som jeg fik ved min genudnævnelse, at det indre marked er en prioritet, og at vi skal bekæmpe alle former for økonomisk nationalisme.
<P>
Jeg har godt nyt til Dem. Netop i dag har jeg givet Mario Monti til opgave at udarbejde en rapport om det indre markeds fremtid med muligheder for og henstillinger til et initiativ til relancering af det indre marked. Det glæder mig, at han har accepteret denne opgave, da vi derved får adgang til ekstern ekspertise, som kan opbygge støtte forhåbentlig sammen med Parlamentet, så vi kan tilføre det indre marked nyt liv, og som kan afklare, hvordan vi får det indre marked til at passe til det 21. århundrede. Dette er efter min mening især vigtigt for forbrugerne og også for de små og mellemstore virksomheder, som ofte mærker presset og lider under konkurrenceforvridning på det indre marked.
<SPEAKER ID="254" NAME="Michał Tomasz Kamiński" LANGUAGE="PL">
Jeg vil til sidst sige, hvor vigtigt det er for os, for vores gruppe, at De i dette arbejde for at styrke det indre marked og opbygge vores fælles Europa ikke har glemt de forskelle, der findes i Europa. De har ikke glemt, at vi har lande, som først for nylig er blevet medlem af EU, og som på en måde er økonomisk handicappede. Vi ved, at De altid har handlet særdeles retfærdigt over for disse nye medlemsstater, og jeg håber, at De fortsat vil gøre det.
<SPEAKER ID="255" NAME="José Manuel Barroso" LANGUAGE="EN">
Det indre marked er efter min mening det bedste middel til at beskytte alle medlemsstaterne, uanset om de er nye eller gamle, store eller små, rige eller fattige. Det er en retfærdig politik, fordi det er det bedste middel til at beskytte den svageste, nemlig forbrugeren, som ofte er den svageste.
<P>
Det er også midlet til at beskytte små og mellemstore virksomheder over for monopoler og oligopoler. Så det er det - ønsket om det indre marked - der så vigtigt et grundlag for EU.
<SPEAKER ID="256" NAME="Lothar Bisky" LANGUAGE="DE">
Hr. formand for Kommissionen! De opfordrer os til hurtigt at lade de økonomiske vækstpakker være fortid og til at reducere budgetunderskuddene i medlemsstaterne i en fart. Alligevel forudsiger De i Deres seneste prognose en vækst i EU's BNP på kun 0,1 % i fjerde kvartal 2009. For 2009 som helhed svarer det til et fald på 4 %. I henhold til Deres egne prognoser vil arbejdsløsheden i EU falde til over 11 % i 2010.
<P>
Mener De, at tidlige og drastiske reduktioner i de offentlige udgifter kan sætte en brat stopper for de små ansatser til genopretning? Eller mener De, at den finansielle sektor på nuværende tidspunkt har overvundet problemet, og at almindelige mennesker skal bære omkostningerne ved krisen? De pålægger allerede befolkningerne i Letland, Ungarn og Rumænien skandaløse betingelser for kreditgarantier fra EU: lavere lønninger, lavere pensionsydelser, færre offentlige tjenester og højere moms. Er det Deres opfattelse af et socialt Europa?
<SPEAKER ID="257" NAME="José Manuel Barroso" LANGUAGE="EN">
Netop fordi vi er bekymrede over de tal, De nævnte - og jeg er generelt enig i dem - vil jeg understrege, at de er vores prognoser. Som jeg har sagt flere gange tidligere, forbereder vi exitstrategien, men vi anbefaler ikke, at vi gennemfører exitstrategien nu. Vi siger, at vi skal bevare vækstprogrammerne. Finansministrene har haft møde, og de har angiveligt indgået aftale om, at vi først skal gennemføre exitstrategien i 2011. Vi skal derfor fortsætte med at stimulere økonomisk vækst netop på grund af vores bekymringer, navnlig på den sociale front og med hensyn til beskæftigelsen.
<P>
Som De ved, blev denne krise dog også fremprovokeret af meget store skævheder, af høje offentlige udgifter og af finansielle orgier. Vi skal efter min mening ikke fastholde en model, der ikke er bæredygtig, så vi skal på et tidspunkt vende tilbage til bæredygtighed. Det er også et spørgsmål om solidaritet med kommende generationer.
<SPEAKER ID="258" NAME="Lothar Bisky" LANGUAGE="DE">
Har jeg forstået Dem korrekt, at 2011 kan være tidspunktet for denne "exit"?
<SPEAKER ID="259" NAME="José Manuel Barroso" LANGUAGE="EN">
Jeg kan ikke bekræfte det nu, men jeg kan sige, at det sandsynligvis ikke bliver før det tidspunkt. Jeg tror, der er enighed mellem finansministrene, og det var i øvrigt også den holdning EU, fremsatte på G20.
<P>
Så er der også indsatsen for at koordinere disse politikker globalt. Det betyder ikke, at alle regioner i verden vil træffe de samme beslutninger på samme tidspunkt, men under denne krise har vi konstateret, at vi på godt og ondt hænger sammen, og at vi er nødt til at forsøge at fastlægge disse exitstrategier globalt.
<P>
Det vil derfor højst sandsynligt først ske i 2011, men vi skal fortsat overvåge den økonomiske situation meget nøje.
<SPEAKER ID="260" NAME="Nigel Farage" LANGUAGE="EN">
Hr. formand for Kommissionen! Det glæder mig at se Dem her. En chance for at stille chefen til regnskab skal altid hilses velkommen.
<P>
Som De ved, har jeg ikke altid været en af Deres største støtter, men jeg må indrømme, at De har gjort det særdeles godt. Det er lykkedes for Dem at ignorere resultatet af den franske folkeafstemning, det er lykkedes for Dem at ignorere resultatet af den nederlandske folkeafstemning, og det er lykkedes for Dem at presse irerne til underkastelse i anden omgang. Så nu har De næsten fået Deres traktat.
<P>
Nu er tiden så inde til at vælge formanden - den store globale kransekagefigur for EU. Tony Blair er favorit hos bookmakerne. Jeg vil gerne høre, om De er enig med mig i, at hans vedvarende støtte til indførslen af euroen i Det Forenede Kongerige, hans afkald på 2 mia. GBP om året i korrektion til fordel for Det Forenede Kongerige og hele hans tilgang til Det Forenede Kongeriges medlemskab af EU - hans afvisning af en britisk folkeafstemning - alt sammen viser, at han er proeuropæisk nok til at blive formand? Var det den aftale, jeg forudsagde tilbage i 2005? Har det hele tiden været aftalen?
<SPEAKER ID="261" NAME="José Manuel Barroso" LANGUAGE="EN">
De skal først og fremmest ikke være så ked af resultatet i Irland, hr. Farage! Det var ikke et fantastisk resultat - kun 67 % af befolkningen! Når der er reel debat om ejerskab, har vi vist, at støtten til Europa kan være stærk. Det var faktisk en irsk erklæring om uafhængighed fra Det Forenede Kongeriges Uafhængighedsparti, fordi De drev kampagne, og irerne sagde "nej" til Dem og Deres parti.
<P>
(Bifald)
<P>
Hvad angår den kommende formand for Rådet, har jeg ingen kommentarer. Det er Rådets beslutning. Jeg vil dog sige Dem meget direkte, at der ikke er nogen skjulte aftaler, og der er ikke nogen skjulte dagsordener. Hvis der var, ville jeg allerede vide det. Så der er ingen skjulte aftaler eller hemmelige forhandlinger. Men jeg kan fortælle Dem følgende: Vi har brug for en formand for Rådet, der er erklæret europæer, og som sikrer ensartethed hele tiden, fordi det efter min mening ikke fungerer med et Råd, der fuldstændig skifter dagsorden hver sjette måned. Jeg støtter indædt en stærk tilstedeværelse af Rådet, som sikrer sammenhæng og ensartethed i Rådet, som naturligvis arbejder side om side med Kommissionen, og som forpligter sig fuldt ud til det europæiske projekt og fællesskabsspørgsmål.
<SPEAKER ID="262" NAME="Nigel Farage">
formand for EFD-Gruppen. - (EN) Hr. Barroso! Jeg er skuffet. Det er spørgetid, og et "ja" eller "nej" ville have været nemmere, men lad nu det ligge. Uanset om det bliver hr. Blair eller ej, så vælges han ikke demokratisk. De er ikke selv blevet valgt demokratisk. Opsummerer det egentlig ikke hele EU? Er det ikke en fantastisk organisation til at give pensionerede, udtjente tidligere premierministre reel udøvende myndighed? De kunne have demokratiseret EU med denne traktat. Det valgte De ikke at gøre. Betyder nationalt demokrati noget, eller er EU mægtigere?
<SPEAKER ID="263" NAME="José Manuel Barroso" LANGUAGE="EN">
Det er netop, fordi EU ikke er den form for integreret stat, De tilsyneladende frygter så meget, at formanden for Rådet ikke vælges af befolkningerne, men af de demokratisk valgte statsledere i Europa. Det er netop logikken i det. Jeg selv blev ikke kun støttet enstemmigt af de demokratisk valgte statsledere, men også af et stort flertal i Parlamentet. Jeg føler derfor, jeg har en stærk demokratisk legitimitet.
<P>
(Bifald)
<P>
I mit tidligere liv som national politiker blev jeg demokratisk valgt til mit nationale parlament i en alder af 29, og jeg kan oplyse Dem, at det er vanskelige at blive valgt til formand for Kommissionen end til premierminister i de fleste af vores lande!
<SPEAKER ID="264" NAME="Krisztina Morvai" AFFILIATION="NI">
(HU) I morgen kl. 15.00 holder jeg en pressekonference om en menneskerettighedskrise, der har eksisteret siden 2006. Jeg vil gerne invitere og forventer at se formanden og alle mine kolleger. I henhold til oplysninger fra den nationale retshjælp bekræfter det store antal domstolsafgørelser, at der i efteråret 2006 fandt voldsomme polititerrorhandlinger sted i Ungarn, navnlig den 23. oktober, under fejringen af 50-årsdagen. På ordre fra regeringen begik politiet en række uhyrligheder. De skød bl.a. 14 mennesker i øjnene, så mange af dem blev blinde, og flere hundrede uskyldige blev tilbageholdt som politiske fanger og tortureret.
<P>
Er De bekendt med, at Kinga Göncz, næstformand i Udvalget om Borgernes Rettigheder og Retlige og Indre Anliggender, var medlem af regeringen, der sanktionerede nedskydningen? Jeg vil gerne høres Deres mening om dette, og jeg inviterer Dem hjerteligt og respektfuldt til pressekonferencen i morgen, hvor jeg forventer at se Dem.
<SPEAKER ID="265" NAME="José Manuel Barroso" LANGUAGE="EN">
Jeg følger udviklingen i medlemsstaterne, men jeg vil sige det klart: Kommissionen har ikke beføjelser til at gribe ind i medlemsstaternes indre anliggender, og dette er den type spørgsmål, vi ikke kan besvare her, fordi dette er et indre anliggende, der aktuelt debatteres i Ungarn.
<P>
Vi har som Kommission myndighed til at gribe ind i forhold vedrørende grundlæggende rettigheder, når det drejer sig om gennemførelsen af Fællesskabets lovgivning. Dette var ikke tilfældet under de begivenheder, som De henviser til. Jeg vil derfor anmode Dem om ikke at stille mig spørgsmål, som bedre kan behandles på nationalt parlamentsniveau i stedet for her i Europa-Parlamentet.
<SPEAKER ID="266" NAME="Krisztina Morvai" AFFILIATION="NI">
(HU) Har jeg ret i den opfattelse, at forsamlingsfrihed, meningsfrihed og endda den europæiske konvention til beskyttelse af menneskerettigheder ikke i henhold til det, De sagde, ikke er en del af EU's lovgivning? Er menneskerettigheder ikke en del af EU's værdigrundlag og retlige system? Hvis ikke, er jeg blevet fejlinformeret.
<SPEAKER ID="267" NAME="José Manuel Barroso" LANGUAGE="EN">
Menneskerettigheder er naturligvis en del af EU, men vi har et system baseret på retsstatsprincippet, og vi antager, at alle medlemsstater, herunder Deres land, overholder retsstatsprincippet. De har derfor mulighed for at stille Deres spørgsmål til Deres domstole, og De kan appellere til Den Europæiske Menneskerettighedsdomstol eller til EF-Domstolen i Luxembourg. Så vi har et system af menneskerettigheder.
<P>
Jeg kan og bør dog ikke gå ind i nationale politiske debatter mellem forskellige politiske partier.
<SPEAKER ID="268" NAME="Formanden">
Mange tak, hr. formand for Kommissionen! Jeg vil gerne sige en stor tak formændene for de politiske grupper for at have overholdt tidsplanen og for en så velgennemført forhandling. Jeg vil også gerne takke hr. Barroso. Vi skal overholde tidsplanen, hvis vi skal have en livlig forhandling. Derfor mange tak til alle.
<P>
Konsekvenserne af finanskrisen for beskæftigelsen og den sociale samhørighed
<SPEAKER ID="269" NAME="Corien Wortmann-Kool" AFFILIATION="PPE">
(NL) Mit spørgsmål vedrører kriseforanstaltninger. Når vi taler om emissionsmål i forbindelse med klimaændring, er Europa foran USA. USA er dog foran, når vi taler om private investeringer i teknologisk innovation og bæredygtighed, som er ekstrem vigtigt for de små og mellemstore virksomheder og for beskæftigelsen.
<P>
Det var faktisk også en af hjørnestenene i Deres krise- og genopretningsplan. Men hvad er Deres ambitioner i denne henseende? Hvornår vil vi nå op på samme niveau som USA, hvad gør Kommissionen, og hvad kan den gøre for at sikre, at vi når dette niveau? Generelt løber vores små og mellemstore virksomheder stadig ind i så mange forhindringer, at de går glip af vigtigt vækstpotentiale. Hvad vil De gøre for fuldt ud at gennemføre det indre marked, som trods alt er en vigtig vækstkilde for vores beskæftigelse?
<SPEAKER ID="270" NAME="José Manuel Barroso" LANGUAGE="EN">
Jeg har allerede i et svar til en tidligere taler fremlagt en række betragtninger vedrørende det indre marked, men jeg er helt enig i Deres klare betragtning med hensyn til teknologi. Vi er bagefter USA og andre, når det gælder investering i nye teknologier.
<P>
Derfor har vi i denne særlige pakke godkendt en europæisk økonomisk genopretningsplan. Vi har lagt stor vægt på investering på en række områder, der vedrører klimadagsordenen og energisikkerhed. Vi kæder disse to områder sammen. Derfor har vi for ganske nylig fremlagt SET-planen, og vi opfordrer også indtrængende medlemsstaterne til at afsætte flere ressourcer til finansiering af grønne teknologier, dvs. alle de teknologier, der vil sætte os i stand til at skabe en mere bæredygtig og grønnere økonomi.
<P>
Dette er bestemt et emne, vi også skal overveje i forbindelse med de kommende finansielle overslag. Som De ved, fremlægger vi vores budgetgennemgang inden udgangen af året. Der vil også være mulighed for at få en god drøftelse af, hvor vi i fremtiden skal lægge hovedvægten med hensyn til investeringer.
<SPEAKER ID="271" NAME="Formanden">
Mine damer og herrer! Jeg vil bede Dem ikke stille supplerende spørgsmål. Jeg har en meget lang liste over navne her, og det ville være meget mere interessant, hvis flere medlemmer fik lejlighed til at stille spørgsmål.
<SPEAKER ID="272" NAME="Sylvana Rapti" AFFILIATION="S&amp;D">
(EL) Hr. kommissionsformand! Kommissionen udsendte ganske rigtigt en henstilling i 2008 om at integrere flere mennesker på arbejdsmarkedet.
<P>
Jeg vil først spørge, om De i Kommissionen ud over denne henstilling og de foranstaltninger, som medlemsstaterne har gennemført, har til hensigt at iværksætte yderligere foranstaltninger med henblik på at styrke den åbne koordineringsmetode på socialområdet? Jeg taler her om foranstaltninger, der er forenelige med bæredygtige industripolitikker, som har til formål at øge beskæftigelsen.
<P>
For det andet er 2010 - som vi alle ved - udnævnt til det europæiske år for bekæmpelse af fattigdom. Vores mål er at styrke den sociale samhørighed. Spørgsmålet er meget simpelt: Vil De lægge al Deres energi, vil De personligt have modet til at kæmpe for kvantitative mål på fattigdomsområdet? Jeg vil navnlig anmode Dem om ikke at henvise mig til medlemsstaterne, som De gjorde, da De orienterede Gruppen for Det Progressive Forbund af Socialdemokrater i Europa-Parlamentet.
<P>
(Formanden afbrød taleren)
<SPEAKER ID="273" NAME="José Manuel Barroso" LANGUAGE="EN">
Jeg sagde tidligere, at min bekymring nummer ét er arbejdsløsheden, men for at bekæmpe arbejdsløshed skal vi benytte ikke kun en reaktiv tilgang, men en proaktiv tilgang. Dette kan vi opnå gennem revisionen af Lissabonstrategien og en integreret vision for 2020.
<P>
Vi skal basere EU's langsigtede strategi på nye kilder til bæredygtig vækst, dvs. i det, vi kalder "hvide" job, i sociale tjenester, hvor der er skabt 3,3 mio. nye job siden 2000. Det er 16 % af alle nye job.
<P>
Markedet for grønne produkter og tjenester forventes også at blive fordoblet inden 2020, hvilket skaber et enormt potentiale for grønne job, og derfor fremmer vi en kortlægning på tværs af EU af de job og kompetencer, der er behov for. Jeg vil derfor arbejde målrettet med denne strategi for at styrke den sociale prioritet, som jeg allerede sagde, da vi drøftede de bredere politiske retningslinjer for det næste mandat.
<SPEAKER ID="274" NAME="Elizabeth Lynne" AFFILIATION="ALDE">
(EN) Som vi ved, mister tusindvis af mennesker deres job under den aktuelle økonomiske krise, og mange af disse er ældre mennesker, der står i en særdeles dårlig position, når de forsøger at finde et nyt job. Selv om beskæftigelsesdirektivet fra 2000 skal overholdes i hver medlemsstat, ved mange af disse ældre arbejdstagere stadig ikke, hvilke rettigheder de har i henhold til direktivet, og mange medlemsstater lader hånt om reglerne.
<P>
Selv om nogle af arbejdstagerne kender deres rettigheder, er det alt for ofte umuligt for dem at handle individuelt uden støtte. I øjeblikket har vi endnu ingen lovgivning, der beskytter borgerne imod forskelsbehandling ved adgang til varer og tjenester, men vi har beskæftigelsesdirektivet. Kan De oplyse os, hvilke foranstaltninger der træffes mod medlemsstater, som ikke gennemfører det korrekt, og hvilke mekanismer der kan iværksættes for at hjælpe ældre og handicappede arbejdstagere med at udnytte deres rettigheder?
<SPEAKER ID="275" NAME="José Manuel Barroso" LANGUAGE="EN">
Når en medlemsstat ikke overholder vores direktiver, iværksætter vi overtrædelsesprocedurer. Det betyder, at vi kan og vil handle, når der er en konkret sag. Hvad angår det overordnede spørgsmål, De nævner, vil jeg sige, at denne krise har gjort mere end 5 mio. europæere arbejdsløse.
<P>
De værst ramte kategorier er unge mennesker og indvandrere. Ledigheden er nu 9,1 % i EU, men ledighedstallet er mere end dobbelt så højt blandt unge arbejdstagere (19,8 %) og indvandrere (19,1 %). Det er de vigtigste problemer, vi har i dag på det sociale område. Bekæmpelse af fattigdom blandt børn er stadig en meget vigtig prioritet. Vi følger naturligvis også situationen for ældre meget nøje i overensstemmelse med de gældende direktiver.
<SPEAKER ID="276" NAME="David Casa" AFFILIATION="PPE">
(MT) Jeg mener, vi bør tale om, hvordan vi kan skabe flere arbejdspladser i EU. Jeg mener dog også, vi skal overveje, hvordan vi sikrer arbejdspladser og undgår at miste dem. Min regering greb ind på det tidspunkt, hvor krisen slog hårdest igennem. Med regeringens indgreb blev der efter min mening reddet tusindvis af arbejdspladser, navnlig gennem en stigning i udgifterne på socialområdet. Mener De, at Kommissionen skal iværksætte yderligere foranstaltninger med henblik på at sikre, at dette sker i alle EU-lande? Jeg ved, at De vil nævne Globaliseringsfonden, som netop er blevet ændret, og den kendsgerning, at den bruges til at hjælpe endnu flere arbejdstagere. Jeg mener dog, at vi skal gøre vores yderste for at sikre, at disse menneskers arbejdspladser sikres, så de ikke får brug for Globaliseringsfonden. Det bør efter min mening være vores egentlige mål.
<SPEAKER ID="277" NAME="José Manuel Barroso" LANGUAGE="EN">
Vi har ikke kun revideret reglerne for Globaliseringsfonden, vi har også omprogrammeret Den Europæiske Socialfond gennem hurtig godkendelse af en bevilling på 1,8 mia. EUR til at styrke aktive arbejdsmarkedspolitikker.
<P>
Hvad angår samhørighedspolitik, har vi også gennemført en række ændringer, som forenkler reglerne og fremskynder betalinger. Dette er også en meget vigtig politik. Jeg har allerede nævnt vækstplanens 550 mia. EUR, og jeg vil naturligvis også nævne Den Europæiske Fond for Tilpasning til Globaliseringen samt andre forslag, vi har fremsat.
<P>
Jeg må desværre sige, at der var én idé, som medlemsstaterne ikke fulgte, nemlig at suspendere samfinansieringen til Socialfonden. Vi forelagde Rådet idéen, men den blev afvist. Jeg håber stadig, at vi med Parlamentets støtte kan gennemføre det, men der er visse lande, som simpelthen ikke har de økonomiske midler til at supplere finansieringen af Socialfonden med deres egne midler. Vi udnytter endvidere så vidt overhovedet muligt alle de instrumenter, vi har på fællesskabsniveau, til at støtte det, som medlemsstaterne selv kan gøre for at bekæmpe ledigheden.
<SPEAKER ID="278" NAME="Alejandro Cercas" AFFILIATION="S&amp;D">
(ES) Hr. formand for Kommissionen! Tak for denne interessante forhandling, vi har i dag.
<P>
Med hensyn til beskæftigelsen sagde De, at visse medlemsstater ikke deltog i topmødet i Prag. Det, der er endnu mere alvorligt, er, at Rådet under den alvorligste beskæftigelseskrise i Europas historie - 10 000 europæere afskediges i dag, og det samme i morgen og i overmorgen - ikke har iværksat et eneste seriøst initiativ, og der ikke har været et eneste topmøde om beskæftigelsen. De kunne også sige, at Kommissionen har en dagsorden fra sidste år, som allerede var forældet dengang, og som nu ikke opfylder de særdeles presserende behov for flere millioner borgere, for en hel generation af europæere og for hele velfærdsstaten, hvis fremtid står på spil.
<P>
Jeg vil anmode Dem om lederskab: Vi har brug for aktivt lederskab, der bryder med apati og manglende gennemsigtighed. De skal fortælle Rådet, at vi ikke kan fortsætte på denne måde. Vi har brug for en Kommission, der ikke kun tager sig af de daglige ressourcer og dagligdags sager, men som i denne vanskelige tid - og jeg ved, at den er vanskelig for Dem, hr. kommissionsformand - placerer sig selv øverst i Europa i en enestående institutionel aftale, som kan give håb til en hel generation af europæere.
<SPEAKER ID="279" NAME="José Manuel Barroso" LANGUAGE="PT">
Det er et faktum, at vi gør alt, hvad vi kan, og vi tildeler, som jeg sagde, da jeg skitserede programmet, sociale spørgsmål et højere profil, fordi vi i øjeblikket har en nødsituation på det sociale område.
<P>
Det var f.eks. derfor, jeg fremhævede behovet for at undersøge den sociale indvirkning i alle nye bestemmelser. Derfor fremmer vi de fælles aktive principper om inklusion som fællesskabspolitik. Derfor kan jeg sige til medlemsstaterne, at vi støtter sociale investeringer. De sociale udgifter, der udgjorde 28 % af BNP i 2008, vil stige til 31 % i 2010. Det repræsenterer et ekstra beløb på 3 500 mia. EUR!
<P>
Vi gør virkelig en indsats her, men sandheden er naturligvis, at der skal ydes en fælles indsats af Kommissionen, Parlamentet og medlemsstaterne, hr. Cercas.
<SPEAKER ID="280" NAME="Gerald Häfner" AFFILIATION="Verts/ALE">
(DE) Hr. kommissionsformand! Europa står for frihed, demokrati og solidaritet eller sagt på en anden måde socialt og økologisk ansvar. De og Kommissionen har dog i lang tid haft et fuldstændig endimensionalt fokus på frihedselementet - og i den henseende specifikt økonomisk frihed forstået i en udelukkende økonomisk forstand - og på regulering af en lang række områder, hvor regulering ikke er nødvendig, samtidig med at De på områder, hvor milliarder er på spil, på de globale finansielle markeder, generelt har fokuseret på ikke at gribe ind og ikke at regulere, fordi De mente, at det ville føre til de bedste resultater for alle.
<P>
Vi har set de katastrofale resultater, dette har ført til, og jeg spørger Dem, hvordan og med hvilke projekter De agter på en troværdig måde at gøre det klart for Parlamentet og europæerne, at De og Kommissionen har lært af denne katastrofe og vil ændre kursen radikalt?
<SPEAKER ID="281" NAME="José Manuel Barroso" LANGUAGE="EN">
Jeg vil starte med at sige, at spørgsmålet om troværdighed er et subjektivt spørgsmål for Dem. Svaret på dette spørgsmål blev efter min mening givet af Parlamentet, som gav mig et nyt mandat for nylig, fordi det viser, at Parlamentet mener, jeg har troværdighed til at føre denne politik videre.
<P>
Vi fører faktisk vores politik som reaktion på den økonomiske og finansielle krise. Vi har taget vigtige beslutninger. Vi fører an globalt, hvad angår de foranstaltninger på lovgivnings- og tilsynsområdet, vi har iværksat for nylig. Ud fra den rapport, jeg gav "de Larosière Group" til opgave at udforme, har vi fremsat en række forslag, som forhåbentlig vil blive godkendt af Rådet og Parlamentet.
<P>
Så sent som i dag godkendte vi på et møde i Kommissionen meddelelsen om afledte produkter, der naturligvis vil blive fulgt op af konkret lovgivning. Så vi reagerer på den finansielle krise i alle dens aspekter, herunder lovgivning og tilsyn, og jeg har allerede truffet nogle beslutninger under denne Kommission, og den næste Kommission vil naturligvis fortsætte ad denne vej, fordi situationen efter min mening kræver det.
<SPEAKER ID="282" NAME="Veronica Lope Fontagné" AFFILIATION="PPE">
(ES) Hr. kommissionsformand! Jeg vil gerne tale om den støtte, som blev godkendt under den midlertidige ramme med henblik på at mindske de problemer, der er opstået som følge af den økonomiske krise, og specifikt om Opel.
<P>
Jeg vil gerne spørge Dem, om Kommissionen undersøger, hvorvidt den støtte, som Tyskland modtog under den midlertidige ramme, var afhængig af en forudgående aftale vedrørende den geografiske fordeling af omstruktureringsforanstaltningerne, som ikke ville være i overensstemmelse med formålet med denne støtte.
<P>
Hvis det er tilfældet, vil jeg gerne vide, om De er enig i, at virksomheden frit kan ændre fordelingen og omstrukturere Opel ud fra dens egne økonomiske og produktionsbetingende kriterier med henblik på at fastholde så mange arbejdspladser så muligt.
<SPEAKER ID="283" NAME="José Manuel Barroso" LANGUAGE="PT">
Jeg har allerede besvaret det spørgsmål, men jeg vil sige, at vi på enkelte områder var i tvivl om den måde, denne proces blev gennemført på. Kommissionen gav udtryk for denne tvivl, og General Motors og Opel Trust revurderer nu den måde, som tilbuddet om at købe Opel blev fremsat på, så det kan bekræftes, om tilbuddet blev fremsat på kommerciel basis eller ej.
<P>
Vi, Kommissionen, vil gøre alt, hvad vi kan, for at sikre, at løsningen overholder reglerne om det indre marked og statsstøtte, og vi vil naturligvis være objektive og strenge i anvendelsen af disse regler.
<SPEAKER ID="284" NAME="Vicky Ford" AFFILIATION="ECR">
(EN) Alle de europæiske lande er i samme båd, idet vi alle oplever stigende arbejdsløshed, som tydeligvis ikke kun er en social krise, men også en yderligere belastning af medlemsstaternes offentlige budgetter i form af stigende velfærdsomkostninger, faldende skatteprovenu og øget uddannelse.
<P>
Er De, hr. Barroso, på den baggrund enig i, at vi som medlemmer af Parlamentet sammen med Kommissionen skal være ekstra påpasselige med hver krone, vi belaster de offentlige budgetter med? Hvis De er enig, hvordan mener De så, vi skal stemme i budgetforhandlingen på torsdag?
<P>
Hvorfor bliver vi for det andet ved med at mødes i Strasbourg?
<SPEAKER ID="285" NAME="José Manuel Barroso" LANGUAGE="EN">
Jeg støtter det foreslåede budget for næste år, så mit råd er at stemme ja.
<P>
Med hensyn til spørgsmålet om at være påpasselig og streng er jeg enig med Dem. Vi skal være meget påpasselige med alle skatteydernes penge, og vi skal tage os af de prioriterede områder. I dag er den sociale situation presserende i nogle medlemsstater. Der er problemer med social udstødelse og fattigdom, som er et forhold, der - er jeg sikker på - bekymrer alle medlemmer af Parlamentet, så vi skal finde frem til den bedste løsning.
<P>
Som De ved, har Kommissionen været ekstrem streng inden for rammerne af stabilitets- og vækstpagten, når det drejer sig om at forpligte os og EU til reglerne om bæredygtighed. Vi tror naturligvis ikke, at problemer blot kan løses ved at kaste penge efter dem. Men der er faktisk situationer, som f.eks. den aktuelle, hvor vi mener, at der skal rettes øget fokus på en presserende social situation. Undtagelsesvise foranstaltninger var nødvendige i det, der var en hidtil uset situation. Det er som altid et spørgsmål om afvejning.
<SPEAKER ID="286" NAME="Ádám Kósa" AFFILIATION="PPE">
(HU) Hr. kommissionsformand! I henhold til Kommissionens forordning nr. 800/2008 blev løntilskuddet til handicappede reduceret til 75 % af maksimumsbeløbet. Derfor har beskæftigelsessituationen for handicappede og for mennesker med nedsat arbejdsevne været kriseramt siden 1. januar. Som følge deraf er der nu betydeligt færre beskæftigelsesmuligheder for handicappede på grund af budgetmæssige begrænsninger. Det er også grunden til, at den nationale støtte i mange lande, f.eks. Ungarn, til etablering af jobskabelsesteam er kommet i farezonen. Det siges, at det er EU's fejl. Jeg har derfor et spørgsmål. Hvordan ønsker Kommissionen under finanskrisen at håndtere handicappedes ret til beskæftigelse, opgaven med at sikre job til dem og princippet om lige løn for lige arbejde? Denne forordning blev udformet før krisen.
<SPEAKER ID="287" NAME="José Manuel Barroso" LANGUAGE="EN">
Jeg er sikker på, at De er bekendt med, at Kommissionen har fremsat et forslag - et horisontalt direktiv - om ikkeforskelsbehandling, der også omfatter handicappede. Dette forslag er nu i Deres hænder og i Rådets hænder. Jeg håber virkeligt, at det bliver godkendt, fordi vi er bestemt imod enhver form for forskelsbehandling af handicappede.
<P>
Mange af de problemer, De har nævnt, skal løses på nationalt plan, fordi det drejer sig om konkrete støtteforanstaltninger, som skal gennemføres af de nationale sociale sikringsordninger. I EU gør vi dog alt, hvad vi kan, for at få en bindende ramme, der forpligter os og alle medlemsstaterne til at overholde princippet om ikkeforskelsbehandling og særlig beskyttelse af handicappede.
<SPEAKER ID="288" NAME="Pervenche Berès" AFFILIATION="S&amp;D">
(FR) Hr. Barroso! De er af Parlamentet blevet udpeget til at være den næste formand for Kommissionen. Deres næste påtrængende opgave bliver at organisere denne Kommission, så den kan tjene et Europa, der er ved at kæmpe sig ud af krisen. Hvordan agter De på det grundlag at bruge de utilstrækkelige fællesskabsredskaber, der er til Deres rådighed, så de optimeres, og hvordan planlægger De at opdele porteføljerne, så vi kan løse de problemer, der opstår? Jeg er klar over, at alt afhænger af Deres drøftelser med stats- og regeringscheferne, men som formand for Kommissionen må De have samme vision som dem. Hvordan kan vi sammenkæde de strategier, vi har til rådighed? Hvordan kan vi opdele porteføljerne, så vi kan udnytte erfaringerne fra denne krise?
<P>
Hvad angår redskaberne, vil jeg citere et enkelt eksempel. Den Europæiske Fond for Tilpasning til Globaliseringen er i dag ikke i overensstemmelse med statsstøttestrategier, der forhindrer os i at gennemføre industripolitikker, som kunne hjælpe os ud af krisen. Hvad foreslår De? Hvilket mandat vil De anmode stats- og regeringscheferne om, og hvordan vil De bede dem opdele porteføljerne?
<SPEAKER ID="289" NAME="José Manuel Barroso">
formand for Kommissionen. - (FR) Fordelingen af porteføljerne hører ikke ind under stats- og regeringschefernes kompetence, men under formanden for Kommissionen, og jeg vil bestemt bruge denne kompetence på den måde, der efter min mening er mest passende.
<P>
Jeg har allerede fremsat nogle meddelelser under min drøftelse med Parlamentet om den kommende Kommissions program, men jeg er faktisk i kontakt med stats- og regeringscheferne.
<P>
Jeg kan oplyse, at jeg så sent som i dag sendte et brev til dem alle med anmodning om også at sende mig kvindelige kandidater til Kommissionen. Jeg er meget bekymret over problemet med balance mellem mænd og kvinder. Hvis jeg ikke gør noget, får jeg slet ingen kvinder, fordi regeringerne generelt kun ønsker at opstille mandlige kandidater til den næste Kommission.
<P>
Jeg sendte derfor dette brev i dag.
<P>
Hvad angår den faktiske fordeling, vil der ikke ske væsentlige ændringer. Jeg har allerede meddelt de vigtigste nyskabelser under vores forhandling. Disse omfattede navnlig en kommissær for retfærdighed og grundlæggende rettigheder og en klimakommissær. Jeg har nu brug for kompetente mænd og kvinder, der brænder for Europa, som kan udfylde deres respektive roller under de forskellige porteføljer, som vil svare til de prioriterede områder i EU's indsats.
<SPEAKER ID="290" NAME="Graham Watson" AFFILIATION="ALDE">
(EN) Hidtil har skabelsen af velfærd og målet for velstand primært været baseret på forbrug, og industrien er derfor kun i ringe grad blevet tilskyndet til at være opmærksom på den reelle værdi af de anvendte råvarer, selv om deres pris er lav, eller på de reelle omkostninger i forbindelse med det producerede affald.
<P>
Hvordan agter Kommissionen at sikre, at vækst i fremtiden vil være af en anden karakter, og at vi ikke vil komme i en situation, hvor vi efter endnu 20 års vækst har en planet, der ikke kan forsyne vores aktiviteter, og et samfund, som ikke kan betale de reelle omkostninger til at leve på denne måde?
<SPEAKER ID="291" NAME="José Manuel Barroso" LANGUAGE="EN">
Jeg vil gerne takke Graham Watson for dette meget vigtige spørgsmål. Det er faktisk kernen i programmet for de næste fem år: at investere mere i smart, grøn vækst, bæredygtig vækst. Det er meget vigtigt.
<P>
Vi skal forstå, at modellen for fremtiden ikke bliver magen til den hidtidige model. Jeg går ind for en stærk industriel base i Europa - men en stærk industriel base, som støtter den nye tidsalder med bæredygtighed, hvor vi er nødt til at skabe grøn udvikling og grønne teknologier. Det er her, vi kan skabe nye produkter og nye markeder. Det er et godt eksempel.
<P>
Det er grunden til, at vi tilrettelægger vores kommende programmer ud fra det, jeg i mine politiske retningslinjer har kaldt "nye vækstkilder", fordi vi med de traditionelle vækstkilder ikke kan vinde i konkurrencen mod de store nye økonomier, som f.eks. Kina og Indien.
<P>
Innovation skal være kernen eller centrum i vores dagsorden for vækst, nye vækstkilder, der fremmer overgangen til en lavemissionsøkonomi: smart, grøn udvikling og innovation. Innovation er efter min mening nøglen til udviklingen af den europæiske økonomi i fremtiden.
<SPEAKER ID="292" NAME="Emilie Turunen" AFFILIATION="Verts/ALE">
(DA) Hr. kommissionsformand! Den finansielle krise har affødt en økonomisk krise af historisk omfang, og lige nu stiger arbejdsløsheden voldsomt i Europa. Arbejdsløsheden blandt unge under 25 år er i Europa - som De selv sagde - 19,8 %, og i Spanien er mere end hver tredje ung under 25 år arbejdsløs. Vi er lige nu i gang med at tabe en hel generation på gulvet, og indtil nu har De, hr. Barroso, gjort så godt som ingenting for at løse det problem. Jeg hører i dag, at De er meget optaget af det, og det er jeg glad for - det vil jeg gerne kvittere for. Selv om ansvaret for beskæftigelsespolitikken ligger nationalt, er der også brug for europæisk ansvar og europæiske initiativer.
<P>
Jeg vil gerne efterlyse tre ting: For det første lovede kommissær Špidla 5 millioner praktikpladser til unge i Europa. Hvor er de blevet af? For det andet: Vi vedtager lige nu vækst- og redningspakker i hele Europa. Hvorfor indeholder de ikke en målrettet jobindsats for unge? For det tredje: Hvad vil De gøre, for at der kommer en stærkere social profil og en stærkere plan for ungdommen i den nye post-Lissabonstrategi?
<SPEAKER ID="293" NAME="José Manuel Barroso" LANGUAGE="EN">
Jeg gentager, at vi har udnyttet vores eksisterende instrumenter fuldt ud. Vi har instrumenter på fællesskabsniveau, men der er nogle instrumenter, som er nationale. Vi kan samarbejde med medlemsstaterne om at udnytte disse bedst muligt, udveksle bedste praksis og motivere dem til at følge den.
<P>
Kommissær Špidla, som har ydet en fantastisk indsats under meget vanskelige omstændigheder, opfordrer sammen med Kommissionen som helhed medlemsstaterne til at etablere 5 mio. lærepladser. Vi stiller eksempler på bedste praksis til rådighed. I Frankrig har der f.eks. været særdeles gode eksempler på private virksomheder, som styrker den interne uddannelse i deres virksomheder og etablerer lærepladser med offentlige midler, om end en del af aktiviteterne også finansieres af virksomhederne selv.
<P>
Dette er bestemt et prioriteret område, og vi udnytter alle vores instrumenter - Den Europæiske Socialfond, Den Europæiske Fond for Tilpasning til Globaliseringen, Samhørighedsfonden og fordoblingen af ordningen for betalingsbalancestøtte til nye medlemsstater og lande uden for euroområdet.
<P>
Vi har udnyttet vores instrumenter fuldt ud, men vi vil samarbejde mere målrettet med medlemsstaterne med henblik på at løse disse sociale problemer og, som De især nævnte, problemet med ungdomsarbejdsløshed.
<SPEAKER ID="294" NAME="Ilda Figueiredo" AFFILIATION="GUE/NGL">
(PT) Hr. kommissionsformand! For at bekæmpe fattigdom og arbejdsløshed skal vi skabe job med rettigheder, støtte produktion og forbedre universelle, gratis offentlige tjenester. Vi skal med andre ord investere i andre politikker. Vi skal gøre det modsatte af, hvad der er gjort hidtil.
<P>
Det overraskede os f.eks. i dag at høre om en undersøgelse, der var gennemført af Generaldirektoratet for Beskæftigelse og Eurofund, som præsenterede to scenarier for tekstilindustrien, der forudsagde et tab af 20-25 % af arbejdspladserne i EU inden 2020, mens et tredje scenarie endda forudsagde, at vi ville miste 50 % af de nuværende arbejdspladser i sektoren i EU. Hvordan kan denne situation forenes med de nye forslag, der fremsættes, og som har til formål at liberalisere den internationale handel, uden at tage hensyn til konsekvenserne i Portugal og andre lande i EU, som har meget følsomme sektorer, som f.eks. tekstilindustriet, landbruget og et væld af mikrovirksomheder og små virksomheder, som kvæles af disse politikker?
<SPEAKER ID="295" NAME="José Manuel Barroso" LANGUAGE="PT">
Jeg tror ikke, at en lukning af Europa er en løsning for Portugal eller noget andet europæisk land. Europa er verdens største eksportør af varer og tjenester, og vi vil ikke vinde noget ved at indføre protektionistiske politikker. Der er ganske vist nogle sektorer, som ofte kaldes "traditionelle sektorer" i visse europæiske lande, navnlig, men ikke kun i Sydeuropa, som er særlig sårbare over for de nye vilkår med international konkurrence, og derfor gør de en særlig indsats for at tilpasse sig disse nye vilkår. Som jeg sagde i et tidligere svar, betyder det, at vi skal finde nye kilder til vækst og konkurrencedygtighed i Europa. Vi skal bestemt ikke lukke os inde og lukke Europa af, fordi vi så ville risikere, at andre markeder lukker af for vores eksport.
<P>
Vi skal investere i innovation, investere i uddannelse og investere i nye vækstkilder, og vi skal arbejde for at blive mere konkurrencedygtige, samtidig med at vi sikrer, som De sagde - og her er jeg helt enig - at dette ikke sker på bekostning af de sociale standarder, der er vigtige i Europa. Vi foreslår ikke en sænkning af vores sociale standarder. Vi forsøger også at hjælpe andre med at forbedre deres sociale standarder, men jeg går bestemt ikke ind for, at Europa skal lukke sig inde. Europa er efter min mening bedst tjent med åbne globale markeder.
<SPEAKER ID="296" NAME="John Bufton" AFFILIATION="EFD">
(EN) Hr. Barroso! Finanskrisen i Det Forenede Kongerige er meget alvorlig. En af de mange sektorer, der kæmper, er landbruget. Fra den 1. januar 2010 vil situationen blive meget værre med indførelsen af EID, som er "elektronisk identifikation af får". Det udstyr, der bruges til at scanne fårene, er ikke nøjagtigt. Jeg har fået oplyst, at det kun er 79 % nøjagtigt.
<P>
Hvis De kører i Deres bil ud af landevejen, og bremserne kun virker 79 % af tiden, vil De uden tvivl køre galt på et tidspunkt. Jeg er bange for, at det vil gå galt for fåreavlerne, når EID indføres med det fejlbehæftede udstyr. Den bizarre situation er, at hvis EID træder i kraft i januar, ved vi, hvor mange får vi har i Det Forenede Kongerige, hvor de er, og hvor de går hen, samtidig med at vi i Det Forenede Kongerige - på grund af ukontrolleret indvandring - ikke aner, hvor mange mennesker vi har i vores land, hvem de er, eller hvor de går hen. Vil De tale med resten af Kommissionen og overveje kun at indføre EID på frivillig basis, indtil det anvendte udstyr er 100 % nøjagtigt?
<SPEAKER ID="297" NAME="Formanden">
Dette er et meget specifikt spørgsmål. Vi foretrækker generelle spørgsmål om krisen, og hvordan vi overvinder den. Formanden for Kommissionen kan ikke være orienteret om specifikke problemer i de enkelte lande, så De bedes være mere generel i Deres spørgsmål.
<SPEAKER ID="298" NAME="José Manuel Barroso" LANGUAGE="EN">
Jeg vil blot sige, at jeg ikke synes om sammenligningen mellem får og mennesker. Det er efter min mening ikke særlig god smag.
<P>
(Bifald)
<P>
Når det er sagt, ønsker vi at gennemføre den identifikation, De omtalte, men vi er naturligvis meget påpasselige. Hvis der er problemer med gennemførelsen, er vi parate til at se på disse problemer. Jeg mener dog, at de foranstaltninger, der allerede er iværksat i forbindelse med identifikation af får, generelt er gode. Lad os se, hvordan det fungerer i praksis.
<SPEAKER ID="299" NAME="Zoltán Balczó" AFFILIATION="NI">
(HU) Hr. Barroso! Den globale finanskrise, som blev udløst i USA, har spredt sig til realøkonomien og har resulteret i millioner af tabte arbejdspladser og en social krise. EU planlægger at gennemføre foranstaltninger i forbindelse med virksomheder, som f.eks. Opel, og hvis en plan gennemføres, involverer den også direkte hjælp. Samtidig er det de små og mellemstore virksomheder, som skaber arbejdspladser, faktisk flest arbejdspladser.
<P>
Mener De, at denne foranstaltning til støtte for dem er tilstrækkelig? Ungarn befinder sig i en særlig vanskelig situation, da landet kun har udenlandske kommercielle banker. Kan der i det tilfælde ydes direkte statsstøtte, eller er det økonomisk nationalisme, som De har erklæret krig imod, eller markedsdogmatisme?
<SPEAKER ID="300" NAME="José Manuel Barroso" LANGUAGE="EN">
Mit svar er nej: Det, vi har gjort, er ikke tilstrækkeligt. Vi skal gøre mere for de små og mellemstore virksomheder. Det er en prioritet. Vi har godkendt Small Business Act. Det er godt. Vi har mindsket problemet med forsinkede betalinger. Det var godt og blev hilst velkommen af de små og mellemstore virksomheder. Vi forsøger naturligvis at begrænse alle bureaukratiske og administrative procedurer, der skaber administrative byrder, navnlig for de små og mellemstore virksomheder, og vi arbejder ihærdigt for at gøre livet nemmere for de små og mellemstore virksomheder. De er, som De sagde - og jeg er enig med Dem - en af de vigtigste sektorer, når vi taler om jobskabelse, og det er en del af vores politik.
<P>
Vi har også, og det har jeg endnu ikke har nævnt i dag, for nylig forhøjet den grænse for statsstøtte, som medlemsstaterne må yde i direkte støtte til små og mellemstore virksomheder i særlige vanskeligheder, til 500 000 EUR. Små og mellemstore virksomheder vil fortsat blive prioriteret i vores indsats for bæredygtighed, herunder bæredygtig beskæftigelse.
<SPEAKER ID="301" NAME="Seán Kelly" AFFILIATION="PPE">
(GA) Jeg vil først gerne takke formand Barroso for at komme her i dag og besvare spørgsmål så åbent, ærligt og ivrigt.
<P>
(EN) Formand Barroso er desværre blevet beskyldt for ikke at være demokratisk valgt og for at have presset irerne til underkastelse.
<P>
Jeg vil gerne sige til hr. Farage, at han bestemt ikke er valgt demokratisk til at tale på vegne af irerne, og at hans brug af det engelske ord "bully" også er uheldig, fordi Irland for 700 år siden var kendt som John Bulls anden ø, hvor John Bull - dvs. England - forsøgte at presse irerne til underkastelse. Den tid er nu forbi, så jeg vil gå videre til mit spørgsmål.
<P>
Vil formand Barroso med de nye kompetencer, som Lissabontraktaten giver EU, overveje at give en kommissær eneansvaret for at fremlægge nye forslag og nye foranstaltninger med henblik på at gennemføre disse kompetencer?
<SPEAKER ID="303" NAME="José Manuel Barroso" LANGUAGE="EN">
Jeg beklager, men jeg forstår ikke helt spørgsmålet. Hvis De foreslår, at vi udnævner en ny kommissær for alle de nye kompetencer i Lissabontraktaten, så nej, jeg mener bestemt ikke det er rimeligt, fordi de ligger inden for så mange forskellige områder, at vi ikke kan bede én person varetage alle disse kompetencer.
<P>
Jeg har i besvarelsen af et tidligere spørgsmål allerede fortalt om nogle af de forventede nyskabelser i porteføljerne. Der kan komme flere. Jeg arbejder på det. Dette sker jo også i interaktion med medlemsstaterne. Irland har f.eks. endnu ikke udpeget en mulig kommissær.
<P>
Jeg gjorde dette for fem år siden, og det er en interaktiv proces, hvor jeg også mødes med de mennesker, som medlemsstaterne har foreslået som medlem af Kommissionen. Jeg vil bestemt gøre mit bedste for at finde kompetente personer - mænd og kvinder (og det siger jeg også for Irland!) - så vi til sidst får en Kommission af målrettede europæere, som er kompetente og erfarne inden for alle områder, lige fra økonomi, generel politik, energi, miljø, retlige anliggender, grundlæggende rettigheder osv.: et enormt sæt af kompetencer, som vi skal bruge en særdeles kompetent gruppe mennesker til.
<SPEAKER ID="304" NAME="Formanden">
Det er første gang, Parlamentet har gennemført denne spørgetid med formanden for Kommissionen, så endnu en gang mange tak, formand Barroso. Da dette var en særlig begivenhed for os, har De måske nogle generelle bemærkninger om denne første spørgetid?
<SPEAKER ID="305" NAME="José Manuel Barroso" LANGUAGE="EN">
Mange tak hr. formand og alle medlemmer af Parlamentet for denne forhandling. Jeg har virkelig nydt det. Det har været en god oplevelse. Jeg må ærligt sige Dem, at det er meget vanskeligt for mig at komprimere alle mine argumenter eller i det mindste mine hovedargumenter til ét minut, især fordi jeg det meste af tiden ikke taler mit modersmål. Jeg taler på andre sprog, som er mere tilgængelige, og det kræver en ekstra indsats fra mig.
<P>
Men De vælger formatet. Jeg kan forhandle med Dem, fordi frie, direkte og kontroversielle forhandlinger er et godt bidrag til et stærkere europæisk demokratisk område.
<P>
(Bifald)
<SPEAKER ID="306" NAME="Formanden">
Forhandlingen er afsluttet.
