<CHAPTER ID="009">
Spørgetid (spørgsmål til formanden for Kommissionen)
<SPEAKER ID="299" NAME="Formanden">
Næste punkt på dagsordenen er spørgetid med formanden for Kommissionen.
<SPEAKER ID="300" NAME="Martin Schulz">
for S&D-Gruppen. - (DE) Jeg kan se, at vores kolleger fra Det Europæiske Folkepartis Gruppe (Kristelige Demokrater) stadig er til frokost. Jeg er glad for, at De smiler til mig - De var lidt ilter i Deres tidligere bemærkninger til mig, men De er åbenbart faldet lidt ned i løbet af frokostpausen.
<P>
Kommissær Oettinger, en, som De vist kender godt, har sagt, at der vil blive gennemført stresstester - åh, der er han - jeg lagde ikke mærke til ham der. Hr. Oettinger, det er godt at se Dem. Hr. Oettinger, en velskolet discipel af fru Merkel, er nu også modstander af kernekraft. Han var tilhænger af atomkraft, men Fukushima har været en vej til Damaskus for ham, og som en moderne Saul har han sammen med adskillige andre set lyset. I det mindste har han afsløret, at der efter hans mening var et par atomkraftværker, der ikke kunne klare stresstesterne. Det fandt jeg meget interessant.
<P>
Hvis De, hr. Oettinger, mener, at der findes stresstester, der ikke vil give de ønskede resultater, fordi de systemer, der skal testes, måske ikke kan klare testen, hvorfor griber Kommissionen så ikke ind med det samme og lukker disse værker? Hvis stresstesterne svarer til det, der skete med bankerne, nemlig at vi først efter begivenheden opdager, at stresstesterne ikke var tydelige nok, og for det andet, at resultaterne ikke afspejler den faktiske situation, vil spørgsmålet om atomkraft være langt farligere end bankerne.
<P>
Derfor er mit specifikke spørgsmål: Hvordan kan det være, at De er klar over, at visse systemer ikke vil klare stresstesterne, og alligevel ikke gør noget ved det?
<SPEAKER ID="301" NAME="José Manuel Barroso">
formand for Kommissionen. - (EN) Først og fremmest er vi nødt til at gennemføre testen for at kende resultatet. Hvis et anlæg ikke består testen, er spørgsmålet om genopretningsforanstaltninger fortsat åbent. I tilfælde, hvor en modernisering ikke er teknisk eller økonomisk mulig, vil reaktorerne skulle lukkes ned og afvikles. Man kan imidlertid forestille sig situationer, hvor sikkerhedsmoderniseringer giver økonomisk mening og kan lade sig gøre rent teknisk, så det er, hvad vi kan forpligte os til på nuværende tidspunkt.
<P>
Jeg mener, at det var vigtigt, at Det Europæiske Råd efter intense diskussioner, blev enige om Kommissionens rolle, hr. Schulz. Jeg kan fortælle Dem, at begyndelsen af diskussionerne netop drejede sig om koordinering med nationale myndigheder, og efter at jeg havde insisteret, blev Kommissionen bedt om at fremlægge en fuldstændig rapport om resultaterne inden årets udgang.
<P>
Det vil vi gøre for alle atomanlæg i Europa. Vi vil gøre det i fuld åbenhed. Det er vigtigt at erkende dette. Jeg mener, at dette er et fremskridt for den nukleare sikkerhed.
<SPEAKER ID="302" NAME="Martin Schulz">
for S&D-Gruppen. - (DE) De er en meget klog mand, hr. Barroso, men De har nu ikke besvaret mit spørgsmål. Derfor vil jeg spørge Dem igen: Når hr. Oettinger siger "Vi regner med, at nogle af de værker, der er på nettet i øjeblikket, ikke vil kunne klare stresstesterne", fortolker jeg det, som om De er klar over, at sikkerheden på disse værker er så ringe, at de ikke vil kunne opfylde kriterierne. Så hvorfor ikke gribe ind med det samme? Jeg mener, at dette er en reel og relevant risiko.
<SPEAKER ID="303" NAME="José Manuel Barroso">
formand for Kommissionen. - (EN) Kommissær Oettinger kom med en meget forsigtig udtalelse. Det kan være, men for at kontrollere, om de kan klare testen, er vi nødt til at gennemføre seriøse, troværdige tester. Det vil vi gøre i fuld åbenhed og på grundlag af den bedste foreliggende erfaring.
<P>
Som De ved, har Kommissionen ikke kompetence til at lukke testerne ned. Det er en national kompetence. Det, vi vil gøre - og til forskel fra tidligere, før det sidste møde i Det Europæiske Råd, har vi et klart mandat til at gøre det - er at arbejde med de nationale uafhængige myndigheder om at gennemføre meget seriøse og troværdige statslige stresstester. Nu definerer vi de nærmere bestemmelser for og omfanget af disse stresstester.
<P>
Jeg vil gerne sige til hr. Schulz, at vi skal være kolossalt ansvarlige og ikke skabe panik i disse forskellige følsomme spørgsmål. Vi skal gribe det an på en teknisk måde baseret på den bedste videnskabelige ekspertise.
<SPEAKER ID="304" NAME="Guy Verhofstadt" LANGUAGE="EN">
Vi er alle enige om, at EU er mere end blot et fælles marked, men at det også er et politisk projekt for at sikre, at der er demokrati på vores kontinent, og at retsstatsprincippet og menneskerettighederne holdes i hævd, fremmes og styrkes.
<P>
Hvis det var tilfældet, ville der efter min mening ikke være den store forskel mellem os og Kina. Det er tilfældet i alle medlemsstater, inklusive Ungarn. Landets regering har nu udarbejdet et nyt forslag til forfatning, der skal vedtages medio april. Det indeholder nogle efter min opfattelse bekymrende henvisninger til stemmeret for mindreårige, forbud mod abort, forbud mod ægteskab mellem personer af samme køn, irredentisme og begrænsninger på institutionerne for at sikre, at de handler i henhold til regeringens vilje.
<P>
Hvad vil Kommissionen gøre for at forsvare de fælles europæisk forfatningsprincipper demokrati, retsstatsprincippet og grundlæggende rettigheder som beskrevet i artikel 2 i traktaten, hr. Barroso, når disse står på spil i medlemsstaterne, sådan som det er tilfældet med Ungarn i dag?
<SPEAKER ID="305" NAME="José Manuel Barroso">
formand for Kommissionen. - (EN) Vi er bestemt enige i, at EU ikke blot er et fælles marked. Det drejer sig om værdier, og det er en betingelse for alle medlemsstater, der ønsker at blive medlem af EU, at de vil respektere disse værdier. En er disse værdier er retsstatsprincippet, og vi er nødt til at respektere vores lovgivning. Som De ved, er vedtagelsen af en national forfatning et vigtigt skridt for enhver medlemsstat, en væsentlig proces, som udelukkende tilhører befolkningen og institutionerne i den pågældende medlemsstat.
<P>
Det er op til de ungarske institutioner at træffe beslutning om indholdet af og vedtagelsesproceduren for den nye forfatning i henhold til deres egne nationale bestemmelser og i givet fald med den internationale lovgivning og EU-lovgivningen. Vi vil følge udviklingen i denne sag med udgangspunkt i EU-lovgivningen, men naturligvis håber vi, at de ungarske myndigheder vil sikre, at den nye forfatning, som vedtages i sidste ende, vil afspejle de værdier, som EU er baseret på.
<SPEAKER ID="306" NAME="Guy Verhofstadt">
for ALDE-Gruppen. (EN) - Jeg forstår Deres svar, hr. Barroso, men De ved, at alle 27 medlemsstater skal ændre deres forfatninger i henhold til europæiske værdier. Det gjorde Ungarn, inden landet blev medlem af EU. Der er endda lande, der har gjort dette efter tiltrædelsen. Polen er ved at gøre det i øjeblikket, Frankrig gør det også, fordi der er modstrid mellem Lissabontraktaten og visse artikler i den franske forfatning.
<P>
Det er vigtigt, at De også efter Ungarns vedtagelse af den nye forfatning forpligter landet til at anvende disse principper. Det er vigtigt, at Kommissionen undersøger denne sag.
<SPEAKER ID="307" NAME="José Manuel Barroso">
formand for Kommissionen. - (EN) De enkelte landes forfatning skal afspejle og være i overensstemmelse med europæiske værdier. De grundlæggende europæiske værdier demokrati, retsstatsprincippet, menneskelig værdighed og respekt for grundlæggende rettigheder. Det står ikke til diskussion. Jeg har endnu ikke set en forfatning i et EU-land, der stred mod disse værdier, men hvis det skulle ske, ville vi være nødt til at handle.
<P>
Som De ved, hr. Verhofstadt, har vi meget fine resultater i disse spørgsmål. For nylig reagerede vi på adskillige meget følsomme spørgsmål vedrørende f.eks. den ungarske medielov. Den ungarske regering sagde indledningsvis, at hvis Kommissionen identificerede nogen form for uforenelighed, ville man ændre loven, og det har man gjort.
<P>
I andre medlemsstater, hvor der har været sager med ikkediskrimination, har Kommissionen også meldt meget klart ud. Set ud fra dette synspunkt kan De være sikker på, at Kommissionen vil følge disse spørgsmål meget nøje.
<SPEAKER ID="308" NAME="Marian-Jean Marinescu" LANGUAGE="EN">
Indførelsen af det europæiske semester startende i år vil bidrage til at styrke budgetdisciplinen, den makroøkonomiske stabilitet og vækst, og det vil forpligte medlemsstaterne til at ændre deres økonomiske politikker og budgetpolitikker. På kort sigt kan disse nye politikker have stor betydning for de europæiske borgeres hverdag i de fleste medlemsstater.
<P>
Har Kommissionen identificeret eller er den i færd med at planlægge en evaluering af de konsekvenser, som de nødvendige nationale procedurer vil have på det europæiske økonomiske, sociale og politiske landskab i fremtiden?
<SPEAKER ID="309" NAME="José Manuel Barroso">
formand for Kommissionen. - (EN) Vi tager denne øvelse meget alvorligt. Det var meget vigtigt at blive enige om det, vi kaldte det europæiske semester, fordi medlemsstaterne nu enstemmigt har besluttet, at spørgsmål om den økonomiske politik i et land også kan have betydning for de øvrige, og at andres økonomiske politik har indvirkning på deres egne politikker. Vi vil fremsætte henstillinger på dette område, også afhængigt af de programmer, som medlemsstaterne forelægger os. Men vi gør det for at gøre borgernes hverdag bedre.
<P>
Vi gør det klart, at alle bestræbelserne på finanspolitisk konsolidering, alle bestræbelserne i retning af strukturreformer, rent faktisk har til formål at skabe vækst - bæredygtig vækst, integrerende vækst - som er målet for EU. Det var den generelle aftale om det, vi har kaldt Europa 2020-strategien. I lyset af disse prioriteringer vil vi vurdere de nationale programmer, der nu skal fremlægges, og som vi skal samarbejde med vores medlemsstater om.
<SPEAKER ID="310" NAME="Marian-Jean Marinescu" LANGUAGE="EN">
Det vigtigste aspekt af denne politik er disciplin. Hvis medlemsstaterne alle følger disse krav, vil resultaterne blive positive. Hvis der er forskel på medlemsstaterne, bliver resultaterne ikke som forventet.
<SPEAKER ID="311" NAME="José Manuel Barroso">
formand for Kommissionen. - (EN) Jeg er helt enig med Dem, hr. Marinescu. Det er netop grunden til, at vi har brug for uafhængige institutioner, der udfører deres opgaver i fuld uafhængighed og i en sand fællesskabsånd, for tidligere har vi set, at man undertiden kan være fristet til ikke at vedtage beslutninger eller gennemføre dem på en ensartet, sammenhængende og troværdig måde.
<P>
Derfor vil Kommissionen forsøge at gøre sit bedste for at sikre ensartede spilleregler og retfærdighedsprincipperne. Disciplin i form af overholdelse af indgåede aftaler er virkelig grundlæggende for EU's succes.
<SPEAKER ID="312" NAME="Rebecca Harms">
for Verts/ALE-Gruppen. - (DE) Inden for den sidste uge har Kommissionen indført grænser baseret på en forordning, der altid tages i brug, når der opstår problemer med radioaktivitet, der påvirker fødevareimporten, i dette tilfælde fra Japan. Overraskende nok er de grænser, som De har indført for produkter fra Japan i dette tilfælde, langt højere end de grænser, der gælder for de samme produkter i selve Japan. De er også højere end grænserne for fødevarer i sådanne tilfælde, som f.eks. er fastsat af USA, et land, hvor kernekraft er udbredt. Disse grænser er også højere end grænserne i EU og for de lande, hvor vi importerede varer efter Tjernobyl-katastrofen, og som stadig gælder for cæsium i visse tilfælde. Hvordan kan det være? Hvorfor har vi indført så høje grænser?
<SPEAKER ID="313" NAME="José Manuel Barroso">
formand for Kommissionen. - (EN) Jeg vil naturligvis gerne svare på fru Harms' spørgsmål, selv om jeg troede, at vi havde aftalt en forhandling i to dele i dag - en generel del og så en del om Japan.
<P>
De har taget et meget vigtigt spørgsmål op, fru Harms. Først og fremmest garanterer de nødforanstaltninger, vi indførte den 25. marts, vedrørende foder og fødevarer fra Japan, EU-forbrugernes sikkerhed og en harmoniseret håndhævelsesmetode over hele EU. Vi mener, at disse foranstaltninger står i rimeligt forhold til risikoen, og at de har bredere anvendelse end de foranstaltninger, der gennemføres i andre vigtige dele af verden som USA og Canada. Så vidt jeg ved ud fra den videnskabelige rådgivning, jeg modtager, mener vi, at alle disse spørgsmål og denne metode er sikker.
<P>
Toldvæsenet sikrer, at fødevarer og foder kun kan komme ind på EU's marked, hvis der er sikkerhed for, at de kan bruges sikkert. Under den nuværende ordning håndhæver de japanske myndigheder selv - og det er rigtigt, hvad fru Harms sagde - endnu strengere krav til fødevareprodukter til indenlandsk forbrug og eksport.
<P>
I lyset af de strengere grænseværdier, der anvendes i Japan, har vi fra Kommissionens side besluttet, at det ville være på sin plads at ændre de nuværende niveauer, der har været i kraft siden den 25. marts, som en yderligere sikkerhedsforanstaltning i afventen på yderligere videnskabelige analyser af de niveauer, der er indført i henhold til Euratom-forordning 3954/87. Denne analyse vil blive foretaget af Kommissionen i samarbejde med relevante videnskabelige eksperter inden den 30. juni, således at vi kan nå frem til standarder, der kan anvendes ensartet på import.
<P>
Jeg vil gerne understrege, at alle de kontroller, som medlemsstaterne hidtil har foretaget af importerede japanske fødevarer, har vist ubetydelige radioaktivitetsniveauer, der ligger betydeligt under de gældende europæiske og japanske standarder. Jeg vil gerne fortælle Dem, at Kommissionen næste fredag vil foreslå Den Stående Komité for Fødevarekæden en revision af vores standarder for at bringe dem i overensstemmelse med de japanske. Disse vil så træde i kraft i næste uge. Jeg vil gerne endnu en gang understrege, at dette udelukkende er en forebyggende foranstaltning, der gør det muligt at iværksætte den nødvendige videnskabelige analyse af de nuværende tilladte niveauer verden over, således at EU kan demonstrere, at vi endnu en gang anvender de højeste standarder.
<SPEAKER ID="314" NAME="Rebecca Harms">
for Verts/ALE-Gruppen. - (DE) Hvis jeg har forstået Dem rigtigt, hr. Barroso, vil dette betyde, at fisk, der er påvirket af det radioaktive nedfald fra Tjernobyl og importeres fra Norge, skal overholde højere grænseværdier end importeret radioaktiv fisk fanget i farvandene omkring Japan? Jeg mener, at dette er forkert og uansvarligt og vil gerne vide, om De er indstillet på at ændre disse grænseværdier eller ej, da de er ekstremt høje målt med internationale alen.
<SPEAKER ID="315" NAME="José Manuel Barroso">
formand for Kommissionen. - (EN) Det skal vi beslutte på grundlag af videnskabelige beviser, fru Harms. Jeg kan ikke træffe beslutninger udelukkende på grundlag af personlige holdninger. Vi har en forordning, der blev udarbejdet efter Tjernobyl. Den blev baseret på de bedste videnskabelige erfaringer. Japan befinder sig i en ekstremt udsat situation med hensyn til fødevaresikkerhed, og det er der mange årsager til. Landet har en anden grænseværdi end her i Europa. Så netop på grund af disse forskellige standarder i Europa og Japan har vi besluttet, at vi i en overgangsperiode vil anvende samme standarder som i Japan.
<P>
De tilladte niveauer er lavere, hvilket betyder, at deres standarder er højere. Det vil vi gennemføre for Japan. I mellemtiden vil vi høre ekspertkomitéerne på nationalt plan og på europæisk plan, så vi eventuelt kan etablere fælles og ensartede regler for al import. Jeg mener, at dette er den bedste og mest hensigtsmæssige videnskabeligt baserede fremgangsmåde. Jeg mener ikke, at andre fremgangsmåder vil være tilrådelige på nuværende tidspunkt.
<SPEAKER ID="316" NAME="Jan Zahradil" LANGUAGE="EN">
Til forskel fra mine kolleger mener jeg stadig, at EU primært er et økonomisk projekt, og at det indre marked er det centrale aspekt. Vi har hørt en masse om økonomisk styring i de seneste dage og uger, måske for meget efter min smag, men meget lidt om vækst og konkurrenceevne.
<P>
Som De ved, hr. Barroso, udgør det britiske Konservative parti størstedelen af min gruppe, og Det Forenede Kongeriges premierminister, hr. Cameron, og otte andre stats- og regeringschefer fra EU, sendte et brev til Dem og hr. Van Rompuy, hvori de skitserede meget tydelige metoder til at få Europa tilbage på vækstsporet efter finanskrisen. I sidste uge offentliggjorde hr. Cameron også en brochure med titlen "Lad os vælge vækst", som jeg kun kan opfordre Parlamentets medlemmer til at læse.
<P>
Så hvad er Deres hensigter i den nærmeste fremtid for at skabe resultater med hensyn til vækst, konkurrenceevne og færdiggørelsen af EU's indre marked? Hvilke praktiske foranstaltninger har De til hensigt at gennemføre for at nå disse mål?
<SPEAKER ID="317" NAME="José Manuel Barroso">
formand for Kommissionen. - (EN) På et minut er det vanskeligt at yde det indre markeds betydning retfærdighed. Jeg kan imidlertid forsikre hr. Zahradil om, at vi i denne måned vil fremlægge en akt for det indre marked, et meget ambitiøst sæt af forslag til gennemførelse af det indre marked, uddybe det og fjerne mange hindringer for dets gennemførelse med hensyn til tjenester og de mange administrative byrder, der findes for især SMV.
<P>
Dette er de konkrete punkter, som jeg kan meddele i dag: konkrete foranstaltninger vedrørende adgang til finansiering til SMV'er og reduktion af de administrative byrder på vores virksomheder, navnlig SMV'er.
<P>
Jeg vil også gerne sige, at det brev, som ni europæiske premierministre eller statschefer sendte til mig, var et meget vigtigt dokument. Det er vigtigt på netop dette tidspunkt, hvor vores budgetter er så belastede, at udnytte det indre markeds fulde potentiale. Det er utvivlsomt en kilde til vækst for EU.
<SPEAKER ID="318" NAME="Jan Zahradil" LANGUAGE="EN">
Jeg ønsker ikke at kaste mig ud i en kontroversiel diskussion med Dem, hr. Barroso, og jeg tror på Deres gode hensigter. Imidlertid kender De den institution, De står i spidsen for. Kommissionen er undertiden lidt vanskelig at styre. Så kan De ikke fortælle os, hvordan De vil sikre, at Kommissionen under Deres ledelse vil undgå tendensen - som undertiden er alt for synlig - til at overregulere snarere end at deregulere eller regulere bedre?
<SPEAKER ID="319" NAME="José Manuel Barroso">
formand for Kommissionen. - (EN) Nu må vi ikke være forudindtagede over for Kommissionen. Kommissionen har skabt gode resultater på dette område. Vi har allerede foretaget visse forbedringer, nemlig en reduktion af den administrative byrde fra Kommissionens side med 31 %, og Rådet og Parlamentet har allerede aftalt 22 %. Rådet modsætter sig rent faktisk nogle af de foranstaltninger, der skal nedbringe byrden.
<P>
Jeg tror, at De, hr. Zahradil, vil give mig ret i, at 27 forskellige bureaukratier er værre end et. Så Kommissionen gør meget for at gøre livet lettere for virksomhederne på hele kontinentet ved at gennemføre det indre marked. Modstanden kommer rent faktisk ofte fra de nationale myndigheder, f.eks. overregulering på grundlag af direktiver osv. Vi mener det seriøst med gennemførelsen af denne dagsorden for bedre lovgivning, som jeg tror, at vi kan blive enige om.
<SPEAKER ID="320" NAME="Lothar Bisky">
for GUE/NGL-Gruppen. - (DE) Mit spørgsmål minder om det fra hr. Schulz. Derfor vil jeg fokusere på et bestemt aspekt. De kan naturligvis forstå, at vi i lyset af vores erfaringer med stresstester af banker er blevet mere forsigtige over for stresstester, herunder dem, der drejer sig om kernekraft. Mit spørgsmål drejer sig om Euratom.
<P>
Jeg ønsker ikke at sidde som dommer og jury for de kolossale beløb, som Euratom bruger til forskning. Personligt mener jeg, at denne forskningsfinansiering bruges på en risikopræget teknologi. Jeg mener ikke, at disse risici er omfattet af tilstrækkelige fælles kontroller, og jeg mener heller ikke, at vi har tilstrækkelige muligheder for fælles beslutningstagning i dette spørgsmål. Kernekraft respekterer trods alt ikke landegrænser. Det er netop der, problemet ligger. Er det ikke sådan, at beslutninger om kernekraft bør træffes i fællesskab, fordi stråling ikke kender til grænser?
<SPEAKER ID="321" NAME="José Manuel Barroso">
formand for Kommissionen. - (EN) Som det klart anerkendes i Lissabontraktaten, hr. Bisky, hører energimixet under medlemsstaternes nationale kompetence. Det er ikke op til de europæiske institutioner at beslutte, hvilke energikilder de enkelte lande skal have.
<P>
Men konklusionerne fra det seneste Europæisk Råd var imidlertid et fremskridt, fordi man blev enige om at teste alle kernekraftværker i EU. Dette projekt vil blive gennemført under overvågning af den europæiske gruppe for nuklear sikkerhed og Kommissionen. Kommissionen vil også fremlægge en rapport, der vil blive offentliggjort.
<P>
Nu står vi i en position, hvor tilhængere og modstandere af kerneenergi - fordi der findes medlemsstater i Europa med forskellige holdninger - i det mindste er enige om, at vi skal optimere betingelserne for nuklear sikkerhed. Dette vil med større sandsynlighed ske gennem en europæisk indsats end på nationalt plan.
<SPEAKER ID="322" NAME="Lothar Bisky">
for GUE/NGL-Gruppen. - (DE) Hvad mener De om tanken om at oprette en europæisk institution til fremme af vedvarende energikilder, for miljørigtig levering af energi og til energibesparelser inden for rammerne af EU-traktaten, hr. Barroso? Mener De, at dette forslag vil kunne få Deres støtte, fordi vi på den måde hurtigere kan slippe af med den risiko, som kernekraften udgør?
<SPEAKER ID="323" NAME="José Manuel Barroso">
formand for Kommissionen. - (EN) Vi har allerede fremsat nogle forslag om dette, nemlig den såkaldte 20-20-20-dagsorden, hvor medlemsstaterne f.eks. enstemmigt blev enige om - fordi enstemmighed er et krav i dette spørgsmål - 20 %-målene for vedvarende energi inden 2020. Jeg vil gerne sige, at vi er på rette vej til at nå dette mål. Så der findes allerede EU politikker, der gør dette bindende for medlemsstaterne.
<P>
Er medlemsstaterne parate til at gå fremad? Det er noget, vi kan diskutere, men jeg kan fortælle Dem, at ud fra mine sonderinger ser det ud til, at de nu mener, at de skal forpligte sig til at nå det mål først. Så vi behøver formentlig ikke at indføre en fællesskabsramme, en ny institutionel ramme, men vi er nødt til at forpligte os afgørende til de mål, vi er blevet enige om og endda opstille mere ambitiøse mål, hvis vi er enige om det.
<SPEAKER ID="324" NAME="Nigel Farage">
for EFD-Gruppen. - (EN) Jeg er forvirret, hr. Barroso. Hjælp mig. Hvad er EU's politik for Libyen? Den 1. april modtog jeg et brev fra den ærværdige Baroness Ashton, som fortalte mig, at EU havde ydet mere end 75 mio. EUR i humanitær bistand, og at EU har tilbudt at bistå med at fremme dialogen, selv om situationen fortsat er usikker. Men hun skrev dette mange dage efter, at bombningerne var begyndt. Det er det, hun har sagt.
<P>
På den anden side har vi den hårde hund, Herman Van Rompuy, som har gjort det klart, at formålet med dette libyske eventyr er at få styret skiftet ud. Han sagde også, at aktionen i Libyen ikke kunne være gennemført uden EU, og at Frankrig og Tyskland ikke kan have gennemført militære aktioner uden først at opnå støtte fra Det Europæiske Råd. Så vi har to store høvdinge inden for EU, der direkte modsiger hinanden. Kan De ikke kaste lys over sagen og fortælle os, hvad EU's politik over for Gaddafi og Libyen er?
<SPEAKER ID="325" NAME="José Manuel Barroso">
formand for Kommissionen. - (EN) Medlemsstaterne aftalte enstemmigt, at Gaddafi skulle væk. Der er ingen modsigelser i at indgå i en dialog med de mennesker, som vi mener, at vi bør tale med. Det var formentlig det, Lady Ashton henviste til. Vi har f.eks. modtaget repræsentanter for oppositionen til oberst Gaddafi her.
<P>
Når det er sagt, var den militære aktion ikke en beslutning truffet af EU som sådan. Nogle medlemsstater i FN's Sikkerhedsråd besluttede på grundlag af den enighed, man var nået frem til i Det Europæiske Råd, at indføre en flyveforbudszone. Men det var ikke EU's beslutning som sådan, fordi man havde forskellige tilgange til situationen. Det er vi nødt til at anerkende. I realiteten var der forskelle i opfattelsen af, hvordan vi skal håndtere det libyske spørgsmål.
<P>
Imidlertid er jeg også enig med hr. Van Rompuy i, at beslutningerne uden denne stillingtagen i Det Europæiske Råd ikke ville være blevet truffet i Sikkerhedsrådet. Der var tale om historiske beslutninger i den forstand, at de er udtryk for ansvaret for at yde beskyttelse.
<SPEAKER ID="326" NAME="Nigel Farage">
for EFD-Gruppen. - (EN) Vi har virkelig en bred palet af holdninger her. Mon hr. Barroso vil være enig med mig i, at det ikke har været en af EU's bedre beslutninger at udnævne en kvinde, der har befundet sig på den yderste venstrefløj, en livslang pacifist, en tidligere kasserer i kampagnen for atomnedrustning, en, der har vist sig at være inkompetent i sit job, som leder af Deres nye udenrigstjeneste og som ansvarlig for den ydre sikkerhed. Jeg kan kunne takke Gud for Baroness Ashton, for uden hende tror jeg, at vi alle ville være langt mere engageret i Libyen.
<SPEAKER ID="327" NAME="José Manuel Barroso">
formand for Kommissionen. - (EN) Medlemsstaternes beslutning, som jeg selv støttede, om at udnævne Catherine Ashton til næstformand i Kommissionen/EU's højtstående repræsentant for udenrigsanliggender og sikkerhedspolitik var efter min mening den rigtige.
<P>
Hun er en meget engageret europæer. Hun deler bestemt ikke Deres synspunkter, men det er efter min mening heller ikke noget problem. Jeg mener, at hun yder et meget ærligt og beslutsomt bidrag til opfyldelsen af vores mål, men vi skal være ærlige. Hun har et meget vanskeligt og udfordrende job. Hun varetager nu et job, der tidligere blev udført at mindst tre eller fire personer. Desuden har hun skullet indføre den nye Tjeneste for EU's Optræden Udadtil.
<P>
Jeg mener, at De af dem, der tilsyneladende ikke sympatiserer med disse idéer, bør lade tvivlen komme hende til gode. Jeg mener, at det forhold, at vi nu har en højtstående repræsentant, der samtidig er næstformand i Kommissionen, er en forbedring. Jeg kan bære vidnesbyrd om hendes entusiasme, hendes beslutsomhed og den meget europæiske tilgang, hun har til alle disse spørgsmål.
<SPEAKER ID="328" NAME="Andrew Henry William Brons" AFFILIATION="NI">
(EN) Kan Kommissionens formand forestille sig nogen omstændigheder, hvor alle medlemsstater, inklusive Det Forenede Kongerige, tvinges til at indføre euroen imod deres befolkningers ønske - som eventuelt udtrykkes ved en folkeafstemning - og endda imod deres regeringers påståede ønsker? I præamblen til Lissabontraktaten forpligtes medlemsstaterne til at indføre en økonomisk og monetær union, en fælles, stabil valuta. Ordet "fælles" indebærer, at den ikke vil findes samtidig med andre valutaer.
<P>
Vi har naturligvis protokollen til traktaten, hvori det hedder, at medmindre Det Forenede Kongerige underretter Rådet om, at man har til hensigt at indføre euroen, vil vi ikke være forpligtet til det. Men spørgsmålet er, om protokollen vil beskytte Det Forenede Kongerige mod traktatens bestemmelser. Andre lande uden for euroområdet står tilsyneladende i en mindre gunstig situation. I artikel 140 i traktaten hedder det, at medlemsstater med en undtagelse vil få deres fremskridt i retning af indførelse af en økonomisk og monetær union gennemgået.
<SPEAKER ID="329" NAME="José Manuel Barroso">
formand for Kommissionen. - (EN) Jeg forstod ikke spørgsmålet, men hvis spørgsmålet er, hvorvidt Det Forenede Kongerige vil blive tvunget til at gå med i euroen, er svaret nej.
<SPEAKER ID="330" NAME="Andrew Henry William Brons" AFFILIATION="NI">
(EN) Vi ved, at Det Forenede Kongerige er beskyttet af protokollen, men protokollernes gyldighed er et spørgsmål, der er mere vidtgående end spørgsmålet om en fælles valuta.
<P>
Der findes en protokol, der giver Det Forenede Kongerige og to andre lande mulighed for at stå uden for chartret om grundlæggende rettigheder, men Kommissionens egen juridiske tjeneste har antydet, at denne løsning i bedste fald kun har begrænset anvendelse. Kan protokollen, der giver Det Forenede Kongerige mulighed for at stå uden for den fælles valuta, også være af begrænset værdi?
<SPEAKER ID="331" NAME="José Manuel Barroso">
formand for Kommissionen. - (EN) Hvis De ønsker en fuldstændig juridisk analyse, vil jeg meget gerne fremsende den analyse, som Kommissionens juridiske tjeneste, har foretaget. Men jeg kan fortælle Dem - og jeg beklager, hvis det kommer som en skuffelse for Dem - at Det Forenede Kongerige ikke vil blive tvunget til at gå med i euroen.
<SPEAKER ID="332" NAME="Formanden">
Det næste punkt på dagsordenen er det europæiske svar på tragedien i Japan. Vi har mange kollegaer på listen. Jeg vil gerne anmode Dem om ikke at bruge det blå kort, hvis De ønsker at komme med på listen for spontane indlæg, for det er noget ganske andet. Vær venlig at holde et hvidt kort - eller et andet kort - op. Det blå kort bruges til en helt anden procedure.
<SPEAKER ID="333" NAME="Alejo Vidal-Quadras" AFFILIATION="PPE">
(ES) Efter den alvorlige ulykke på Fukushima-værket har Kommissionens reaktion hidtil været kendetegnet, med undtagelse af en enkelt uheldig smutter, at den påkrævede alvor, forsigtighed og grundighed.
<P>
Imidlertid har denne smertelige begivenhed ført til et klima af ophedede følelser og fjendskab over for denne energikilde. For at mindske eventuelle negative konsekvenser ved valgurnerne har visse regeringer pludselig skiftet holdning og besluttet at annullere deres planer om at opføre nye værker eller forlænge brugstiden for de eksisterende.
<P>
Hr. Barroso, eftersom kerneenergi udgør 14 % af vores energiforbrug og i lyset af den konstante og forudsigelige stigning i efterspørgslen på elektricitet og i lyset af vores målsætning om en 85 % reduktion i CO2-emissionerne inden 2050, vil mange af os, jeg selv inklusive, gerne spørge Dem, hvorvidt Kommissionen i denne muligvis kortvarige situation planlægger lovgivningsmæssige eller politiske indgreb for at forhindre dette klima i at bringe vores energistrategi i fare på længere sigt.
<SPEAKER ID="334" NAME="José Manuel Barroso">
formand for Kommissionen. - (EN) Som jeg allerede sagde som svar til Deres kollega, ligger beslutningen om energimixet hos de enkelte medlemsstater. Som De ved, findes der medlemsstater i EU, der har kerneenergi, f.eks. Deres hjemland, Spanien, og andre, der ikke har kerneenergi, f.eks. mit hjemland, Portugal. Så det tilkommer ikke Kommissionen at sige, hvorvidt medlemsstater skal have kerneenergi eller ej. Vi skal handle inden for vores ansvarsområder.
<P>
Vi har faktisk nu fået nye mandater vedrørende spørgsmålet om nuklear sikkerhed. Jeg mener, at vi kan og bør opfylde de allerede aftalte mål for nedbringelse af drivhusgasemissioner. Jeg mener, at målet på 20 %, der blev vedtaget med enstemmighed, kan nås, hvis medlemsstaterne handler beslutsomt og gennemfører alle de foranstaltninger, som de kan tage for at nå det, der er et meget vigtigt mål for EU og for hele verden.
<SPEAKER ID="335" NAME="Sandra Kalniete" AFFILIATION="PPE">
(LV) Verden har nu fulgt begivenhederne i Japan med medfølelse og bekymring i adskillige uger. Jeg vil gerne endnu en gang udtrykke min respekt for den japanske befolkning. I vores tanker er vi hos de mennesker, der arbejder dag og nat i atomreaktorerne på Fukushima for at forhindre en atomkatastrofe. De er helte, som ofrer deres helbred og deres liv for Japan og for menneskeheden. Japan står over for en intensiv opgave med at genoprette sine ødelagte områder, som vil kræve betydelige ressourcer, også indenlandske investeringer. Derfor skal EU indlede forhandlinger om en frihandelsaftale med Japan. Når man ved, at det er et japansk princip kun at indlede forhandlinger, når man nærer et stærkt ønske om at afslutte dem og nå frem til et resultat, er jeg overbevist om, at de tilbageværende gråzoner vil blive løst i løbet af forhandlingerne, og at vi kan nå frem til en frihandelsaftale, der er acceptabel for begge parter.
<P>
Jeg vil gerne høre hr. Barroso, hvorvidt Kommissionen støtter, at der indledes forhandlinger om en frihandelsaftale i løbet af det kommende topmøde mellem Japan og EU den 25. maj, og hvis ikke, hvornår forhandlingerne da kan indledes?
<SPEAKER ID="336" NAME="José Manuel Barroso">
formand for Kommissionen. - (EN) Jeg vil gerne begynde med også at udtrykke Kommissionens største beundring, respekt og solidaritet med den japanske befolkning. Jeg sendte en personlig meddelelse til premierminister Kan straks efter denne katastrofale begivenhed. Jeg talte i telefon med ham igen i går for at få de seneste oplysninger om situationen, og han fortalte mig, hvor taknemmelig han er for EU's solidaritet.
<P>
Vedrørende handelsspørgsmålet aftalte man på sidste år topmøde mellem EU og Japan, at man skal undersøge muligheder for, hvordan vi bedst kan forbedre vores forbindelser. En af mulighederne på den økonomiske side er en frihandelsaftale mellem EU og Japan. Denne mulighed vil kræve betydelige ambitioner på begge sider og vilje til bl.a. at løse problemerne med ikketoldmæssige foranstaltninger samt fjernelse af de hindringer, der hæmmer EU's virksomheders adgang til det japanske marked for offentlige indkøb. EU har stillet konsekvente krav i diskussionerne med Japan. Det glæder mig, at Det Europæiske Råd nu har fået afklaret sin holdning. I går bekræftede jeg på ny over for den japanske premierminister, at vi er parate til at samarbejde med Japan, hvis landet finder konstruktive løsninger på disse problemer. Han lovede mig, at man ville gøre det konstruktivt og finde løsninger også på de ting, der vækker bekymring på europæisk side.
<SPEAKER ID="337" NAME="Edit Herczog" AFFILIATION="S&amp;D">
(EN) Når vi læser nyhederne om Fukushima-ulykken og diskussionerne om ulykkens konsekvenser, ser vi ikke interessenterne der. Vi ser hverken de finansielle investorer eller medlemmerne af den politiske klasse, men vi ser de ansatte, de arbejdstagere, der kæmper med denne ulykke. Jeg støtter fuldt ud en styrkelse af de nukleare sikkerhedsstandarder, men er De parat til at invitere arbejdstagerrepræsentanter, navnlig fagforeningerne, med i dialogen for alle interessenterne med henblik på at styrke og indføre standarder, og er De generelt parat til at fremme de opnåede standarder for nuklear sikkerhed? Hvis ja, hvordan vil De så gøre det?
<SPEAKER ID="338" NAME="José Manuel Barroso">
formand for Kommissionen. - (EN) Det Europæiske Råd traf beslutningen om at forsøge at fremme de højst mulige standarder, ikke kun i Europa, men også hos vores partnere. Kommissær Oettinger har f.eks. allerede været i kontakt med russiske partnere. Rusland og Ukraine sagde, at de var interesserede i at arbejde sammen med os om dette spørgsmål. Vi forsøger også at se, om vi kan opnå det samme samarbejdsniveau med Schweiz og ligeledes med Tyrkiet og Armenien, selv om de ikke er så langt fremme.
<P>
Under min telefonsamtale med den japanske premierminister i går fortalte han mig, at han også ønsker at samarbejde med os og ligeledes inden for rammerne af de internationale bestræbelser inden for G8 og G20 for at opnå et højere niveau for nuklear sikkerhed i verden. Nu har vi forudsætningerne for at yde en virkelig indsats, ikke kun på europæisk niveau - det er nu garanteret - men også globalt i form af samarbejde med Det Internationale Atomenergiagentur og andre relevante international organer.
<SPEAKER ID="339" NAME="Sarah Ludford" AFFILIATION="ALDE">
(EN) For et år siden følte man i Haiti, at EU var langsom til at komme ud af starthullerne og yde humanitær nødhjælp og katastrofehjælp. Er De tilfreds med graden af operationel koordinering mellem EU og medlemsstaterne ved de seneste nødsituationer, navnlig i Japan?
<P>
Hvad er der sket siden Kommissionens meddelelse for tre år siden med hensyn til at forbedre EU's kapacitet til at reagere på katastrofer, hvori man gav udtryk for, at der var behov for større sammenhæng og effektivitet for at opnå mere integrerede reaktionsmuligheder fra EU's side i forbindelse med katastrofer?
<P>
Især vil jeg gerne høre, om de seneste erfaringer i Japan og en noget anderledes i Nordafrika har ført Kommissionen videre i retning af at finde frem til, hvorvidt vi har behov for en hurtig reaktionsmekanisme for humanitær katastrofe- og genopbygningsbistand?
<SPEAKER ID="340" NAME="José Manuel Barroso">
formand for Kommissionen. - (EN) Som reaktion på denne krise er jeg stolt over, at Kommissionen repræsenteret ved Kristalina Georgieva, som er til stede her sammen med os, som den første sendte en delegation på højt niveau til Japan efter de forfærdelige begivenheder der.
<P>
Jeg kan forsikre Dem for, at Japan i høj grad satte pris på den gestus. Vi har ydet både politisk og moralsk støtte til Japan. Vores system har arbejdet meget effektivt. De japanske myndigheder bad rent faktisk først os om at koordinere medlemsstaternes indsats, fordi man foretrak koordineret snarere end bilateral bistand fra de forskellige medlemsstater.
<P>
Selv om Japan er et meget rigt land, der er i stand til at løse disse typer af kriser, yder vi som en solidaritetshandling humanitær bistand for 15 mio. EUR. Heraf kommer de 10 mio. EUR fra EU-budgettet og styres af Kommissionen, mens de resterende omkring, 5 mio. EUR kommer fra medlemsstaterne.
<P>
Vi er grundlæggende tilfredse med koordineringsindsatsen i humanitær henseende, men det er sikkert, at vi altid kan forbedre os, hvis medlemsstaterne er parate til at acceptere en koordineret og sammenhængende fremgangsmåde for civilbeskyttelse og kriseberedskab.
<SPEAKER ID="341" NAME="RadvilMorkūnaitė-Mikulėnien" AFFILIATION="PPE">
(EN) På Det Europæiske Råds møde i marts bekræftede man EU's rolle som foregangsmand for de højeste standarder for nuklear sikkerhed på verdensplan og i EU's naboskab.
<P>
Mindst to nye nukleare projekter ved EU's ydre grænse skaber alvorlig bekymring som følge af manglende gennemsigtighed og høring af de berørte lande. Nye kernekraftværker med eksperimentelle reaktorer vil blive placeret i Kaliningrad-enklaven mellem to medlemsstater og bare 23 kilometer fra EU's østgrænse i Belarus. EU bør i samarbejde med de relevante internationale organer sikre, at bygherren overholder de strengeste sikkerheds- og miljøstandarder lige fra begyndelsen af udviklingsfasen og bør sørge for, at internationale atomeksperter får mulighed for at vurdere begge projekter, navnlig kriterierne for valg af placering.
<P>
EU kan effektivt forhindre, at der udvikles usikker kerneenergi, ved at nægte at købe energi, der produceres på kernekraftværker, der ikke overholder miljøbestemmelserne. Hvilken rolle vil Kommissionen spille med henblik på at forhindre udvikling af usikker kernekraft ved EU's ydre grænser? Hvilke foranstaltninger kan den træffe?
<SPEAKER ID="342" NAME="José Manuel Barroso">
formand for Kommissionen. - (EN) Jeg kan give Dem et godt eksempel på i form af vores forbindelser med Ukraine. Jeg skal deltage i topmødet om nuklear sikkerhed i Kiev den 19. april 2011. Det afholdes af den ukrainske regering, og jeg skal være til stede sammen med FN's generalsekretær, Ban Ki-moon. Vi har været en af de vigtigste donorer - om ikke den allervigtigste - til Tjernobyl, så værket kan blive færdigrepareret.
<P>
Som Det Europæiske Råd erklærede i sine konklusioner, kan prioriteringen med at garantere atomkraftværkernes sikkerhed naturligvis ikke standse ved vores grænser. EU vil anmode om, at der foretages lignende stresstester i nabolandene og verden over, både på eksisterende og på planlagte kernekraftværker, og i den forbindelse bør man udnytte de relevante internationale organisationer fuldt ud.
<P>
Så vi vil bestemt prioritere den nukleare sikkerhed meget højt i vores forbindelser med tredjelande, herunder nogle af dem, De nævnte.
<SPEAKER ID="343" NAME="Elisa Ferreira" AFFILIATION="S&amp;D">
(PT) Krisen i Japan har givet vores kollektive engagement i at skabe en 202020-strategi mere mening. Vi venter imidlertid stadig, på 202020- eller på 2020-strategien, for at se, om der kommer gavnlige og robuste instrumenter ud af det, der kan trække Europa ud af den situation, vi oplever, ud af recessionsforanstaltninger, arbejdsløshed og utilstrækkelig vækst og ud af problemet med statsgæld, der er ude af kontrol. Er tiden ikke inde til, at Europa bevæger sig fremad med nye europæisk finansieringskilder og gennemfører effektive vækst- og samhørighedsforanstaltninger baseret på en anden indfaldsvinkel til energiproblemet og til problemet med bæredygtig vækst? Det er mit spørgsmål.
<SPEAKER ID="344" NAME="José Manuel Barroso">
formand for Kommissionen. - (PT) Det er mig en stor fornøjelse af svare Dem, fru Ferreira, selv om det ikke lige drejer sig om emnet "katastrofen i Japan". Med hensyn til spørgsmålet om at finde midler til finansiering, sagde jeg netop her til formiddag under forhandlingen, at Kommissionen vil fremsætte forslag i de kommende finansielle overslag til noget, vi kalder for "EU-projektobligationer", dvs. obligationer til investering i bestemte projekter, strukturelle projekter, såsom projekter inden for europæiske net, som helt sikkert vil omfatte energi. Jeg vil håbe, fru Ferreira, at De vil støtte disse forslag, og jeg vil også gerne have støtte fra de forskellige regeringer. Det er et spørgsmål, som vi alle må stå bag. Selve manglen på ressourcer i mange af vores medlemsstater på grund af nedskæringer på investeringsbudgetterne betyder, at EU ikke må opgive at investere i vækst i Europa på denne skala. Der er mange områder, hvor jeg mener, at en euro, der investeres på europæisk plan, giver mere end en euro, der investeres på nationalt plan, f.eks. på energiområdet.
<SPEAKER ID="345" NAME="Michèle Rivasi" AFFILIATION="Verts/ALE">
(FR) Først og fremmest noget positivt, hr. Barroso. Det glæder os, at De vil indpasse de europæiske maksimumsniveauer efter de japanske niveauer, for i forbindelse med Kommissionens gennemførelsesforordning (EU) nr. 297/2011 blev vi klar over, at de niveauer, Kommissionen havde foreslået, var alt for høje. Derfor er vi glade for dette og vil gerne have det indarbejdet i denne forordning.
<P>
Mit andet punkt drejer sig om import af fødevareprodukter fra Japan. Der er et grundlæggende spørgsmål her. Er vi forpligtede til at have forurenede fødevarer, selv om forureningen ligger under maksimumniveauet, for at støtte den japanske økonomi? Jeg er sikker på, at De har børn. Jeg tænker ved mig selv, om jeg vil give mine børn mælk med 500 Bq jod, når der findes en alternativ mælk med 0 Bq jod? Spørgsmålet er, om Kommissionen måske skal blokere for fødevarer og foder fra Japan, fordi det kan være forurenet, og i stedet hjælpe og støtte den japanske befolkning, enten økonomisk eller med ikkeforurenede fødevarer.
<P>
Endelig har jeg en appel til Dem, hr. Barroso. Jeg er blevet kontaktet af Areva, der er rejst til Japan, hvor deres udstyr var blevet blokeret og nu står oplagret i lufthavnen. Det er meget vigtigt, at De, hvis det er muligt, beder den japanske regering frigive udstyret: hele systemet inklusive masker, robotter osv., der har været blokeret i lufthavnen.
<SPEAKER ID="346" NAME="Formanden">
Kære kollega, De tager tid fra de andre medlemmer. Der er en lang liste med kolleger, der også ønsker ordet.
<SPEAKER ID="347" NAME="José Manuel Barroso" LANGUAGE="FR">
Med hensyn til dette sidste punkt var jeg ikke klar over denne situation. Hvis jeg kan få nogle oplysninger, vil jeg helt sikkert med glæde gribe ind.
<P>
Med hensyn til spørgsmålet om mælk har De helt ret, fru Rivasi. Jeg har ikke bare tre børn, men jeg har også et barnebarn, som i øjeblikket ikke drikker andet end mælk. Det er den eneste mad, han spiser, og derfor er jeg lige så interesseret som Dem i at garantere sikkerheden ved de fødevarer og den mælk, vi importerer til Europa.
<P>
Vores oplysninger er baseret på alle de ekspertrapporter, som vi har fået, og de viser, at de foranstaltninger, vi har truffet, er tilstrækkelige til at klare de nuværende risici. Indtil videre har vi ikke fået meldinger om forurenede fødevarer, der indeholder niveauer, der kan udgøre en sundhedsrisiko for vores forbrugere, og vi vil fortsætte med at anvende de højeste standarder i denne sag.
<SPEAKER ID="348" NAME="Niki Tzavela" AFFILIATION="EFD">
(EL) Jeg vil gerne bede formanden for Kommissionen og formanden for Rådet om på en eller anden måde at hylde de godt 50 anonyme japanske arbejdstagere, der arbejder i forvisning om, at de vil dø. Her i Parlamentet hylder vi aktivister, der kæmper for at redde den brune bjørn, f.eks. i Himalaya. Med al respekt, var der ingen her, der mente, at vi også skulle sige noget om de mennesker, der har arbejdet der i dagevis, selv om de ved, at de vil dø?
<P>
Jeg vil gerne læse op, hvad en japansk arbejdstager sagde, da han fik lov til at give et kort interview. Han sagde: "Jeg mener virkelig, at der ikke er andre end os til at gøre dette arbejde, og at vi ikke kan komme hjem, før vi er færdige med arbejdet". TEPCO's lager af strålingsdragter slap meget hurtigt op. Han og hans kolleger var tvunget til at opfinde reservedele.
<P>
(Formanden afbrød taleren)
<SPEAKER ID="349" NAME="Formanden">
Fru Tzavela, De har talt i næsten to minutter nu, men De havde kun et minut, selv om alt det, De har sagt, er meget vigtigt for os.
<SPEAKER ID="350" NAME="José Manuel Barroso">
formand for Kommissionen. - (EN) Jeg vil gerne støtte de ting, De var inde på, fru Tzavela. Jeg mener, at det, De sagde, er utrolig vigtigt. Jeg mener, at disse mænd er helte. De har vores dybeste respekt og beundring for deres mod og deres opofrelse. Og jeg vil gerne fortælle Dem noget om den japanske befolkning også. Kommissær Georgieva var i landet for nyligt, ikke langt fra ulykkesområdet, og noget af det, der imponerede Kristalina meget, var den japanske befolknings ukuelighed, deres værdige holdning og deres indstilling. Så jeg mener, at det er mere end hensigtsmæssigt, at vi her fra Strasbourg, fra Parlamentet, sender et budskab om respekt og beundring til den japanske befolkning og navnlig til de helte, der ofrer deres liv for hele den japanske befolknings bedste.
<SPEAKER ID="351" NAME="Formanden">
Jeg er også enig med formanden for Kommissionen, fru Tzavela.
<SPEAKER ID="352" NAME="Georgios Papanikolaou" AFFILIATION="PPE">
(EL) Området i det nordøstlige Japan vil fortsat være forurenet i de næste 300 til 400 år, og livet vil aldrig vende tilbage til sin naturlige rytme. Det får vi at vide af videnskabsfolkene.
<P>
I mellemtiden går man videre med planer om at bygge et atomkraftværk i et meget aktivt jordskælvsområde. Det har Tyrkiet fortalt os, og hvis der indtræffer en tilsvarende katastrofe i Tyrkiet, hvis man går videre med disse planer, vil det bringe hele Europas overlevelse i fare. Det siger den sunde fornuft.
<P>
Hvad har Kommissionen at sige til alt dette? På samarbejdsdagsordenen med kandidatlandene (De nævnte tre lande tidligere, jeg henviser til kandidatlandene), hvor høje miljøstandarder anlægger man der for brugen af kerneenergi?
<SPEAKER ID="353" NAME="José Manuel Barroso">
formand for Kommissionen. - (EN) Svaret er ja, men dette gælder også kandidatlandene. Nogle af de lande, der nu er medlemmer af EU, og som var kandidatlande for et stykke tid siden, blev - i henhold til forhandlingerne - forpligtet til at revidere deres sikkerhedsstandarder og i nogle tilfælde lukke bestemte atomanlæg ned. Vi mener dette alvorligt.
<P>
Vi vil bestemt stille dette spørgsmål til vores tyrkiske partnere - jeg nævnte det allerede i mit tidligere indlæg - og ikke kun over for Tyrkiet, men for alle de partnere, der ligger tæt på vores grænser. Jeg mener, at vi skal være særlig opmærksomme på dette. Samtidig vil vi give dem adgang til de oplysninger, vi har om vores egne atomanlæg. Det er den korrekte fremgangsmåde, når man forsøger at løse dette problem konstruktivt.
<SPEAKER ID="354" NAME="Franz Obermayr" AFFILIATION="NI">
(DE) Som vi alle ved, betyder demokrati folkestyre, et princip, som vi tog meget alvorligt i Østrig i 1978. Vi holdt en folkeafstemning om kernekraft, og det klare resultat var, at landet skulle forblive atomfrit område. Dette betød, at vi vedtog en lov om et ikkenukleart Østrig, som nu er indskrevet i vores forfatning.
<P>
Men hvad sker der på EU-niveau? Der er planer om at gennemføre stresstester for kernekraftværker og offentliggøre resultaterne. Men disse planer er ikke obligatoriske og omfatter ikke nogen specifikke forpligtelser til at håndtere manglerne. Derfor støtter jeg helt klart den østrigske nedlukningskampagne. Jeg vil også gerne have denne kampagne udbredt til resten af Europa. Vi er alle klar over, at dette ikke er let, fordi kernekraft i bund og grund stadig er medlemsstaternes ansvar.
<P>
Derfor vil jeg gerne stille Dem følgende spørgsmål, hr. Barroso: Vil De presse på for ensartede, obligatoriske europæiske standarder, og vil De endelig sikre, at EU's miljøstandarder, navnlig miljøkonsekvensvurderingerne, gennemføres korrekt, og at der indføres sanktioner mod dem, der bryder reglerne?
<SPEAKER ID="355" NAME="José Manuel Barroso">
formand for Kommissionen. - (EN) Vi vil gøre, hvad vi kan under de nugældende traktater. Som De ved, giver traktaterne medlemsstaterne visse nationale kompetencer med hensyn til energi, men vi bruger også de kompetencer, vi har. Det Europæiske Råds konklusioner, som giver Kommissionen - sammen med de uafhængige nationale myndigheder - en meget stærk rolle inden for den nukleare sikkerhedsindsats, er udtryk for fremskridt. Vi vil gøre det offentligt i fuld gennemsigtighed. Men naturligvis er jeg sikker på, at De kender til andre områder, hvor vi undertiden har svært ved at gennemføre bindende politikker og bindende regler på europæisk plan. Når det er sagt, mener jeg, at den øvelse, som vores medlemsstater og europæiske partnere har aftalt, bliver seriøs.
<SPEAKER ID="356" NAME="Linda McAvan" AFFILIATION="S&amp;D">
(EN) De har allerede til dels besvaret dette spørgsmål, hr. Barroso, som vækker bekymring med hensyn til fødevaresikkerheden ved japanske importvarer. Mon De kan fortælle os, hvor mange fødevarer vi importerer fra Japan, så vi kan dæmpe noget af befolkningens frygt i den henseende.
<P>
Og et af de spørgsmål, som jeg begynder at få breve om, er, at Deres tjenestegrene har brugt to forskellige forordninger som grundlag for de anbefalede strålingsgrænser, en om Tjernobyl og en anden, som er en generel bestemmelse. Det skaber forvirring. Jeg har læst det relevante spørgsmål og svar på Kommissionens websted, men jeg må sige, at det er meget kompliceret. Kan De ikke kaste lidt lys over dette. Hvorfor er der to forskellige forordninger?
<P>
Hvis De ikke kan kaste lys over det i dag, kan De i det mindste præcisere det på Kommissionen websted, så mine vælgere kan forstå præcis, hvilke niveauer der gælder, hvorfor de er blevet indført, og hvorfor der er forskel mellem Tjernobyl-niveauer og ikke-Tjernobyl-niveauer?
<SPEAKER ID="357" NAME="José Manuel Barroso">
formand for Kommissionen. - (EN) Jeg skal prøve, men der er tale om kolossalt tekniske spørgsmål. Jeg var selv nødt til at tage et lynkursus for at forstå noget af sprogbrugen. Men først vedrørende mængderne af importerede fødevarer og foder, som er virkelig marginal. EU importerer foder og fødevarer til en samlet værdi af 216 mio. EUR fra Japan, hvilket svarer til omkring 0,4 % i værdi og mindre end 0,1 % i mængde af den samlede import af foder og fødevarer til EU. For den japanske økonomi er det også meget lidt. Jeg kan give Dem en liste over de importerede produkter, men jeg har kun et minut, så jeg kan ikke gøre det ved denne lejlighed.
<P>
Med hensyn til det andet spørgsmål, hvorfor der findes forskellige værdier, blev de indført efter Tjernobyl. Det var baseret på den videnskabelige viden, og derfor mener vi, at de er forsvarlige. Men nu har vi så endnu en tragedie, langt væk i Japan. Som jeg nævnte, har Japan meget høje standarder for fødevaresikkerhed. For at undgå modstrid mellem deres standarder og vores standarder har vi - som jeg har meddelt i dag - besluttet en vis grad af harmonisering, i det mindste med Japan, mens vi foretager en videnskabelig revision af de globale standarder, som vi kan anvende for alle former for import til EU. Dette forklarer, hvorfor der er forskel, men jeg mener, at de kun vil findes i en overgangsperiode.
<SPEAKER ID="358" NAME="Formanden">
Hr. Barroso, tak, fordi De var sammen med os her på plenum, for alle Deres svar, for den meget levende diskussion og især for Deres ord om EU's meget vigtige reaktion på tragedien i Japan.
<P>
Dette punkt er hermed afsluttet.
